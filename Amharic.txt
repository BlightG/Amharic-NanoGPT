አዲስ መግቢያ ።

	ይህ መጽሐፍ የዛሬ 01 ዓመት ገደማ በደንቡ ምርመራ አልፎ ታትሞ በወጣ ጊዜ ታላቅ ችግር ፈጥሮብኝ ነበር ። ከአንድ ዓመት በላይ ሲያጨቃጭቀኝና በየቦታው ሲያስጎትተኝ ቆይቶ በመጨረሻው በእሳት ነዶ የሰማዕትነት ጽዋውን እስከተቀበለበት ቀን ድረስ ብዙ የክርክር መልሶች እንድጽፍለት አስገድዶኛል። በፖሊስ አሳስሮኛል። ብዙ ጠላቶችም አፍርቶልኛል ።
	ይህ በመሆኑ አንዳንድ ሰዎች ይህን ከመጽሐፎቼ ውስጥ በመታተም ተራ ስድስተኛ የሆነ ጽሑፌን የመጀመሪያ መጽሐፌ አድርገው ሲናገሩ ከመንግሥት ጋር የነበረኝን ከፍተኛ ችግር ሁሉ ከዚሁ ጋር ሊያያይዙት ሲሞክሩ እሰማለሁ ።
	ነገር ግን « አልወለድም » ከፍ ብዬ የጠቀሴቸውን የራሱ ችግሮች ቢያስከትልብኝም የዚያ ሁሉ ችግሬ ምክንያት እርሱ ብቻ አይደለም ።
	ኢትዮጵያን አሁን ካለችበት ከባድ ችግር ያደረሳት እጅግ የተበላሸ አስተዳደር ቀደም ብሎ ከተሰማቸው ሰዎች አንዱ ስለነበርሁ አልወለድምን ከመጻፌ በፊትና ከርሱ መቃጠል ቤላ እስካለፉት ጥቂት ወራት ድረስ የደረሰብኝን ሥቃይ ሁሉ ለመጻፍ ብሞክር ራሱ ከአልወለድም ዕጥፍ የሆነ መጽሐፍ ስለሚወጣው በዚህ ለመዘርዘር ቦታ የለኝም ። ነገር ግን ከመጽሐፉ ጋር ዝምድና ያለውን አንዳንድ ችግር ብገልጸው ተገቢና አስፈላጊ ይመስለኛል ።
	አንዳንድ ሰዎች ስለ አገሪቱ መጥፎ ዕድልና ስለነበረው አስተዳደር አንዳንድ ነገሮችን መገንዘብ የቻልነው ከታኅሣሥ 5 ቀን ፲፱፻፺፫ ዓ.ም ወዲህ ነው ሲሉ እሰማለሁ ። እኔስ እንደዚህም አልነበርሁ ።
	የተጨማለቀውን አስተዳደር ጉድለት መመልከት የቻልሁት ገና አገር ቤት ሳለሁ ከምክትል ወረዳ ግዛት ጀምሮ ነበር ። በጋዜጠኝነት ወደ መንግሥት ሥራ ከገባሁ ቤላም ብዙ ብዙ አሳፋሪ ተግባሮች በከፍተኛ ባለሥልጣኖችም እንደሚፈጸሙ ለመመልከት ቻልሁ ። በዚያ ጊዜ የተሰማኝን ድንጋጤና ቊጣ ይህ ነበር ብዬ ለመግለጽ አልችልም ። የሀገሬን ሕዝብ የሀገሬን ወግ በተለይም ተወልጄ ባደግሁባቸው ክፍሎች ያለውን ሕዝብ ስሜት በሚገባ ዐውቅ ነበር። አብዛኛው ኢትዮጵያዊ በእግዚአብሔር መኖር በእውነት በፍትሕ በቅንነት እንዲሁም ለነዚህና እነሱን ለመሰሉ ነገሮች ሁሉ ተቃራኒ በሆኑ ክፉ ነገሮች መኖር አምኖ እስከቻለ ድረስ ወደ በጐው ነገር ለማምራት የሚጣጣር ሕዝብ ነበር ።
	ነገር ግን ይህ ቅንና መከረኛ ሕዝብ ለዚህ በጐ ዝንባሌው የተከፈለው ዋጋ ኅሊና በሌላቸው ዝቅተኛና ከፍተኛ ሹማምንት ተረግጦ መገዛትና እረኛ እንደሌለው በግ በደመ ነፍስ በሚንቀሳቀሱ ነጣቂ ተኩላዎች መበላት ነበር። የኢትዮጵያ ሕዝብ ወደ ቅን ጐዳና ለመመራት በተዘጋጀበት ጊዜ ቅን ዓላማውን ጠማማ ለሆነው የግል ፍላጎታቸው ለመሠዋት የተዘጋጁ አራዊት በየክፍሉ ተለቀቁበት ።
	ተዘረፈ ፣	
	ተዘርፎም ተገረፈ ።
	ራሱ ተበደለ ፣
	ራሱ ተገደለ ።
	የሰው ሥጋ ለሰው እርም ባይሆን ኑሮ ባለፉት ዓመታት ውስጥ ከቀን ወደቀን እየከፋ በሔደው አስተዳደር በፍርሃትና በየዋህነት የማይፈራገጡ ተገዥዎች የነበሩ ኢትዮጵያውያንና ከሰው ሠራሽና ከእግዜር ሠራሽ ሕጎች ሁሉ ውጭ ሁነው የፈለጉትን ዓይነት ግፍ ይፈጽሙ የነበሩ ጥቂት ገዢዎች ገዥና ተገዥ ብቻ ሳይሆን በዪና ተበዪ በሆኑ ነበር ።
	የማይሠራ ምን ዓይነት ግፍ ነበር ፧ ይህ መሆኑን በመረዳት ሐሳቤን ለመግለጽ ዕድል ባጋጠመኝ ጊዜ ሁሉ ስሞክር ቆይቻለሁ ። በየቀኑ ያስከስሱኝ ከነበሩት በጋዜጦች የተገለጹ ብዙ ጽሑፎች ሌላ 
« የሮም አወዳደቅ » የተባለው መጽሐፌ ታትሞ የወጣው ከታኅሣሥ አምስቱ የመንግሥት ለውጥ ሙከራ አንድ ወር ገደማ ቀደም ብሎ ነበር ።
	ከታኅሣሥ 5 ቀን 09)3 ዓ.ም ቤላ ጭቆና ስለፀናብኝ እወደው የነበረውን የጋዜጠኝነት ሥራ ትቼ ወደ ጤና ጥበቃ ሚኒስቴር ገባሁ ።
	በዚያም ጊዜ በጊዜው ባለሥልጣኖች እንደ ታላቅ ጥፋተኛ እየታየሁ በጽሑፌ በኩል ብዙ ቁጥጥር ይደረግብኝ ስለነበር «የፓትሪስ ሉሙምባ አሳዛኝ አሟሟት » የሚባለውን መጽሐፍ ለማሳተም ወደ አሥመራ መሔድ ግድ ሁኖብኛል። « አልወለድም» የተጻፈው ከዚያ ሁሉ ቤላ ነው ።
	የአልወለድም ጣጣ ካለቀ ቤላ የደረሱብኝ እጅግ የሚያንገፈግፉ በደሎች ግን በልዩ ልዩ ምክንያቶች የመጡ ነበሩ ። አብዛኛዎቹ ምክንያቶችም ከፖለ+ካ ጋር የተያያዙ ሲሆኑ ሕይወቴ በተአምር ከመቆየቱ በቀር ያልተፈጸመብኝ በደል የለም ።
	እንግዲህ አልወለድምን እንድጽፍ ወደ አስገደደኝ ምክንያት ልመለስ ። አልወለድምን ከጻፍሁበት ዓመት ቀደም ብሎ በማስታወቂያ ሚኒስቴር ስሠራ በመካከለኛው ምሥራቅ በደቡብ አሜሪካና በሌሎች አንዳንድ አገሮች ደርተው ከሚሰሙት ዜናዎች ከፍተኛው የመንግሥታት መገለባበጥ ነበር። ለዚህም ዋና መሣሪያ ሆኖ የሚያገለግለው የጦር ኃይል ነበር ። በየጊዜው ከሰሜቸው ዜናዎች እንደተረዳሁት በየጊዜው በየቦታው በተገለባበጡት መንግሥታት ሕዝቦቻቸው ያገኙት ጥቅም ሽብር፣መከራና ሞት ብቻ ነበር። ይህም የሆነው መንግሥት ከገለበጡት ሰዎች ብዙዎቹ በገለበጡት መንግሥት ውስጥ ዋና ዋና ቀንደኞች ሁነው ሕዝብን እየበደሉና እየዘረፉ የቆዩ ለሕዝብ ደኅንነት ሳይሆን ለሥልጣንና ለጥቅም ሽሚያ የተነሡ ዕድል አሳዳጆች ስለነበሩ ነው ።
	በዚህ ጊዜ ወድቃ ተዋርዳ ደህይታ ተንቃ የምትገኝ አገራችን በታታሪው ሕዝቧ ፈቃድና ከፍ ከፍ ሊያደርጓት በሚመኙ ቅን መሪዎች ጥረት ብቻ ልታገኝ የምትችለውን ዕድል ሳታገኝ እንደነዚያ ባሉ ሰዎች እጅ እንዳትወድቅ እጅግ ሠጋሁ ።
	ከዚህም ጋር የተቸገረና መከራ ያንገላተው ሕዝብ እንደተራቡ ወፎች የተበተነለትን ምንም ዓይነት
ጥሬ ሊለቅም ሲሞክር ወደ ወጥመድ የሚገባ እንደ ተራበ ዓሣ በማንኛውም ዓይነት የሥጋ ቅንጣቢ የተሸፈነ ገዳይ መቃጥንን ዘሎ የሚጐርስ መሆኑ ስለተሰማኝ ለኛ የግል ዕድገት የግዴታ አስፈላጊዎች ያልሆኑ ምናልባትም አደገኞች ሊሆኑ የሚችሉ የአስተዳደር ፍልስፍናዎች በእርግጥ ለኢትዮጵያ ሕዝብ አስፈላጊ የሆኑትን ዓላማዎች እንዳያበላሹ ፈራሁ ። ኢትዮጵያ ረጅም የነፂነት ታሪክ ቢኖራትም የያንዳንዱ 
ሰው የግል ነፂነት ፈጽሞ የተዘነጋባት የመንግሥት ሥልጣን ያላቸው ብቻ ሙሉ ሰዎች ወይም ቅዱሳን መላእክት ሁነው የሚታዩባት አገር ነበረች ።
	በዚች የግላዊ ሰዎች ነፂነት ፈጽሞ ሳይታወቅ በኖረባት አገር የግል እምነትን ፣ሃይማኖትን ፣ አስተሳሰብንና ይህን የመሰሉትን የያንዳንዱ ሰው የግል የሕይወት መመሪያዎች የሚቃወምና የሚከለክል የአስተዳደር ፍልስፍና ቢመሠረት የሀገራችንን ሕዝብ እናት ፣ አባቶቻችንን ፣ ልጆቻችንን ቀላል በሆነ የራሳቸው መንገድ ሊያገኙት የሚችሉትን መልካም ዕድል አስተን በጥንቃቄ በተጠበቀ የውሸት መላሾ እያታለልን ከአንድ ክፉ ቀንበር ወደ ሌላ ክፉ ቀንበር እንዳንወስዳቸው ፈራሁ ።
	እንዲሁም በታላቁ ፎቃቸው ሥር ካለው ደረጃ ማዶ ለማዶ (እነሱ ወንድም ባይሉትም በርግጥ ወንድማቸው ነው ።) የተራበና የተራቆተ ወንድማቸው ሬሣ ወድቆ ካላዩ የበላይነታቸው ጸጋ ተሟልቶ የማይሰማቸው የመንፈስ ድሆች ይህን ከንቱና ሰይጣናዊ ልማዳቸውን ለመጠበቅ ራሳችን ጥረን ግረን የተሸለች አገር ሳናደርጋት የማንንም አገር ሀብት እያሳደዱ በተዘዋዋሪ ቅኝ ገዢነት ለሚዘርፉ ኃያላን መንግሥታት ሀገራችንን እንዳይሸጧት ተጨነቅሁ ።
	በዚህ የስሜት ጭንቀት ላይ እንዳለሁ ይሀን ሐሳቤን የምገልጽበት መንገድ ፈለግሁ። ከባዱ የሐሳብ መግለጽ ቊጥጥር በአእምሮዬ መጣ። አወጣሁ አወረድሁ ። መንገድ ታጣ። ሌላ ጭንቀት ተከተለ «አዬ ጉድ! አሁን ሰው ለዚች አጭር ሕይወቱ ሲል እስከዚህ መሰሎቹን ለምን ይጎዳል፧ ከዚህ ሁሉ ሰው በጠቅላላው ባይፈጠር ምን ነበር፧ » ከነዚህ ብርቱ ስሜቶቹ አልወለድም ተወለደ ። ግን በአንዳንድ ሰዎች ዘንድ ስለተጠላ ነደደ። ይሁን እንጂ በአሁኑ ጊዜ የኢትዮጵያ ሕዝብ በጀመረው ሰላማዊ እንቅስቃሴ ምክንያት የመጽሐፉን ትንሣኤ ብቻ ሳይሆን የምኞቴን በመጠኑ መሟላት ለማየት በቅቻለሁ ።
	ምስኪን አገራችን ኢትዮጵያ እጅግ በበዙ የውጭና የውስጥ ችግሮች ተከባ በምትገኝበት በአሁኑ ጊዜ የርስ በርስ ጦርነት ወይም በውጭ ኃይል የተቀየሰ የለውጥ ሙከራ ቢደርስ ኑሮ ከፍ ካለ ፈተና ላይ በወደቅን ነበር ።
	አንዳንድ ሰዎች በሀገራችን ውስጥ ብጥብጥ ቢፈጠር ተራውና የተጨቆነው አብዛኛው ሕዝብ ከታሰረበት ሰንሰለት በቀር የሚያጣው ነገር ስለሌለ ተበጣብጦ ይለይለት ይላሉ። የአያያዛችን ሁሉ አለመጣም ሲታይም ይህ አባባል እውነት ያለበት ይመስላል ።
	ነገር ግን በሀገራችን ከፍተኛ ሁከት ቢፈጠር በሚሊዮን የሚቈጠር የተራበና የተቸገረ ነፍስ እንዲሁም አንዳንድ የሀገራችንን ክፍሎች ካጣን ቤላ ድካምና መከራ ሲሰለቸን የውጭ ኃይል በሚቈጣጠረውና ከኖርንበት በማይሻል ወዴላ ጎታችና ጨቋኝ አስተዳደር ሥር ከመውደቅ በቀር ሌላ ምርጫ ሊኖረን እንደማይችል ግልጽ ነው። በዚህ ጉዳይ ላይም ከብዙ ሰዎች ጋር እሟገት ነበር። እኛ ኢትዮጵያውያን ከማንም የተለየ የራሳችን ታሪክ የአኗኗር ወግና የአካባቢ ሁኔታ ስላለን ከማንም የምንበደረው ሐሳብ ከችግራችን አያድነንም ። ሀገራችንን ማዳን የምንችለው ከአምላካችን ኃይልና ርዳታ ጋር ራሳችን ራሳችንን ስንረዳ ብቻ ነው። ከዓለም ተለይተን መኖር ስለማንችል ከማንኛውም የዓለም ሕዝብ ጋር ንጹሕ ወዳጅነት ልንመሠርት ልንረዳና ልንረዳዳ እንችላለን ።
	ነገር ግን የምዕራቡም ሆኑ የምሥራቅ ኃያላን መንግሥታት ካንገት በላይ በሆነ ወዳጅነት ስም እየገቡ የየራሳቸውን ምኞት ተገዥዎች ሊያደርጉንና የሀገራችንን የተፈጥሮ ሀብት ርካሽ ከሆነው ጉልበታችን ጋር ዘርፈው ለመሔድ የሚያደርጉትን ሙከራ ከሰው ልጆች አንድነትና መረዳዳት ጋር አለመቊጠር ብቻ ሳይሆን ግልጽ ጦርነት ልናውጅበት የሚገባ የሀገራችን ጠላት ነው ።
	ከዚህ ላይ አሜሪካ ችካጎ ከተማ ውስጥ አንዲት አሜሪካዊት ወይዘሮ የነገሩኝን ምን ጊዜም የማልረሳው ነገር ልጠቅሰው እወዳለሁ ።
	በአሜሪካ ኢምፔሪያሊዝም ክልል ውስጥ ከሚገኙት ክፍሎች በቀር ከጠቅላላው የአሜሪካ ሕዝብ ውስጥ እጅግ ቅንና ግልጽ የሆኑ ብዙ ሰዎች ለማግኘት እንደሚቻል ራሴ ለማየት ችያለሁ ። እኒሁ ወይዘሮም ግልጽና ቅን ከሆኑት የአሜሪካ ሰዎች አንዷ ሲሆኑ ልንነጋገር የቻልነው ጡረታ የወጡ ዶክተር ከሆኑት ባለቤታቸው ጋር የልደት በዓልን ጊዜ ከራሳቸው ቦታ ውጭ ለማሳለፍ ወደ ችካጎ መጥተው እኔም እንዲሁ እግረ መንገዴን ሳልፍ ባረፍንበት ሆቴል በምግብ ቤቱ ተገናኝተን ነው ።
	ኢትዮጵያዊነቴን እንዳወቁ በአንድ ላይ ተቀምጠን እንድንነጋገር ጠየቁኝና ስለ አንዳንድ ነገሮች ከተነጋገርን ቤላ ኢትዮጵያዊ የሆነን ሁሉ በየደረሰበት ቅስሙን ሲሰብረው ወደ ኖረው የሀገራችን መከራ ገባን ። እኔ እንኳ ላነሣው አልፈለግሁም ነበር። ግን ወይዘሮዋ ራሳቸው አነሡት ።
	« እኔ ኢትዮጵያ ውስጥ ኑሬ ባላውቅም ለኢትዮጵያ ታላቅ አክብሮት ነበረኝ ። ግን የሕዝባችሁን በረኃብ ማለቅ ከልዩ ልዩ ጋዜጦችና መጽሔቶች ሳነብ እጅግ አዘንሁ ። ለመሆኑ እንደዚህ በረኃብ እስክታልቁ አገራችሁ በተፈጥሮ ደሀ ናት ወይ ፧ » አሉኝ ።
	« በተፈጥሮ ደሀ አይደለችም ። ግን አላለማናትም » አሌቸው ።
	« ብትለማም እንኳ ሀብቷን ለያንዳንዱ ሰው ደኅንነት ካላዋላችሁት ብዙዎች ወገኖቻችሁ በረኃብ ከመሞት ላይድኑ ይችላሉ ። ለመሆኑ ባገራችሁ ውስጥ ምን ምን ዓይነት ሀብት ሊገኝ ይችላል፧ » አሉኝ።
የሀፍረት ደረቅ ፈገግታ እያሳየሁ « ምንም እንኳ አሁን በረኃብ ስናልቅ የምንገኝ መሆናችን ባይካድ ሀገሪቱ ለርሻ ምቹ የሆነች ሀገር ናት። የመካከለኛው ምሥራቅ የዳቦ ቅርጫት ልትባል ትችላለች ሲሉም ሰምተናል አሌቸው ።
	በዚህ ጊዜ ወይዘሮዋ በከፍተኛና በእውነተኛ ስሜት ከወንበራቸው ላይ እንደገና እየተስማሙ
 « ከዚህ ላይ በርቱ ከዚህ ላይ ተጠንቀቁ ነዳጅ ዘይት ካላችሁ ሌላ ሌላው ምቾት ቢቀርባችሁ እንኳ እሱ ብቻ በራብ ከማለቅ ሊያድናችሁ ይችላል ። ግን በሚገባ መያዝ አለባችሁ ። ያለዚያ እንደ ኢኳዶር ትሆናላችሁ ። » አሉኝ ።
	« በኢኳዶር ምን ሆነ ፧ » አሌቸው ።
	« አብዛኛው የኢኳዶር ሕዝብ(ስለግምቴ ይቅርታ አድርግልኝ) እንደናንተ ሕዝብ በጣም ችግረኛ ነው ። ታላቅ የዘይት ክምችት ተገኘ ። ያገኘነውም እኛ አሜሪካውያን ነን ። ግን ምን ሆነ መሰለህ፧ ደሀው ሕዝብ በርካሽ ዋጋ ጉልበቱን አበረከተ። ከኢኳዶር መሬት ቤንዚኑ ታፈሰ። ብዙው ሃብት ወደኛ መጣ። ቀሪው አገራቸውን ለሸጡት በጅ ጣት የሚቈጠሩ የፖለ+ካና የጦር መሪዎች በጉርሻ መልክ ተሰጠ። የተረፈውም (ምናልባት ከጎረቤታቸው ከፔሩ ጋር ካልሆነ ከማን ጋር እንደሚዋጉ አላውቅም) ከአሜሪካ ታንክ ጀት አኤሮፕላን ጠመንጃና ጥይት ለመግዛት ወጪ ሆነ። አብዛኛው የኢኳዶር ሕዝብም ከቆየበት ሥቃይ ሳይወጣ ይገኛል። በርግጥ አገራችሁን የምትወዱ ኢትዮጵያውያን ካላችሁ ዘይት እንኳ ባይኖራችሁ የሀገራችሁን ሕዝብ ከመከራ የሚያድን ማንኛቸውም የሀገራችሁ ሀብት በዚህ መንገድ እንዳይዘረፍ ተጠንቀቁ » አሉኝ ።
	ግልጽ ምክንያት አልነበረኝም ። ግን በደፈናው « በሀገራችን ይህ ሊሆን አይችልም » አሌቸው።
	« እንደምን ፧ » አሉኝ ።
	« የኢትዮጵያ ሕዝብ ቅን ሕዝብ ነበር ።
ከራሱ መሐል የወጡ መሪዎች ይሸጡኛል ብሎ አይጠራጠርም ። ይህ ሲሞከርበት ካገኘ ግን ይነሣል » አልሁ ።
« የጦር ኃይሉ ላገር ሻጮች ታማኝ ከሆነ መከላከያ የሌለው ሰላማዊ ሕዝብ ምን ሊያደርግ ይችላል፧ አሉኝ 
	« ይህ በቀላሉ ይቻላል ። ከሁሉ በፊት ኢትዮጵያውያን በቤተ ሰብ ፍቅር የተሳሰርን ስለሆንን እያንዳንዱ ወታደር የናት አባቱን የእኅት የወንድሙን መከራ እያየ ሀገሩን ለሚሸጡ የፖለ+ካና የጦር መሪዎች መሣሪያ ለመሆን አይሞክርም ። ሁለተኛ ማንኛውም ኢትዮጵያዊ በቆየው ልማድ መሠረት በጦር መሣሪያ የደረጀ ስለሆነ መሸጡን በርግጥ በተረዳበት አንድ ቀን ውስጥ ሁሉንም ነገር ከማፈራረስና የራሱን ደኅንነት ከመጠበቅ አይመለስም » አሌቸው ።
	ከዚህ ላይ ያመኑኝ አልመሰለኝም። ለምሳሌ ያቀረቤቸው ሁለቱም ምክንያቶች ለርሳቸው ዕንግዳ ነገሮች ነበሩ። እርሳቸው ብቻ ሳይሆኑ ኢትዮጵያን ያላዩ ብዙ የውጭ ሰዎች በብዙ መቶ ሺህ ወይም በብዙ ሚሊዮን የሚቈጠሩ ኢትዮጵያውያን በታላላቅ የበዓላት ቀኖች በግ ወይም ዶሮ በየቤታቸው ያርዳሉ ። እንዲሁም ያረጀም ይሁን አዲስ ዓይነት የጦር መሣሪያ ለየራሳቸው አላቸው ብሎ የሚነግራቸውን ሰው ፍጹም ዋሾ ብለው ከሚታዘቡት በቀር እውነቱን ሊረዱለት አይችሉም። ሁለተኛ የቤተ ሰብ ፍቅር በምዕራባውያን ዘንድ እስከዚህ ጠብቆ አይታይም ።
	ይሁን እንጂ በማንኛውም መንገድ ቢሆን የሴትዮዋ ማስጠንቀቂያ ቀላል አልነበረም ። ብዙ ነፍስ በራብ ከሚያልቅባት አንዲት ትንሽ ሀገር ሒዶ በዚያ የውሻና የድመት ምግብ ለማጫረት የሬዲዮውና የቴሌቪዥኑ ማስታወቂያ በሚያዋክብበት ሰፊ አገር ይህን መሳይ ንግግር መስማት የኅሊና ዕረፍት የሚሰጥ አልነበረም ።
	እንዲሁም « ተርበኻልና እንጀራ እንድታገኝ የሚያስችል አስተዳደር አመጣልኻለሁ ። ግን የግል አስተሳሰብህን ዝንባሌህን ነጻነትህንና እምነትህን መሥዋዕት አድርገህ አቅርብልኝ። የሚለው ፍልስፍና ለሀገራችን ምን ያህል አደገኛ ሊሆን እንደሚችልም ተሰምቶኛል ።
	ይህ ስሜት እያወከኝ አንድ ወር ገደማ እንደ ቆየሁ አንድ ታላቅ ተአምር ሰማሁ። የኢትዮጵያ ሕዝብ ማንም በተለመለት ከራሱ ኑሮ የማይመሳሰል ዕቅድ ሳይነዳ ራሱ የራሱን መንገድ ለመቀየስ ተነሣሣ ኢትዮጵያዊው ወታደርም የራሱን ልዩ ታሪክ ጀመረ። የተበላሸውንና ወገኑን ያዋረደና ያስጨነቀውን አስተዳደር ከዳ። ከእውነተኞች ወገኖቹ ተቀላቀለ። የውጭ ኃይሎች እጃቸውን ለማስገባት የሚሞክሩበት ቀዳዳ ተዘጋ። በዘር በሃይማኖት ይቀሰቀሳል ተብሎ የነበረውን ግጭት ሁሉም ነቅቶ ተከላከለው ።
	እንደ ኢትዮጵያ በሥልጣኔ ወደ ኤላ በቀሩ ብዙ አገሮች የውጭ ኃይሎችና አገር ሻጭ ወኪሎቻቸው መሣሪያ አድርገው ሲጠቀሙባቸው የኖሩ « ወታደር ያለማመንታት ለአለቃው መታዘዝ እንጂ ለምን ፧ ወደሚል ጥያቄ መግባት የለበትም» በሚል አጉል ፍልስፍና የሚመሩ ወታደሮችን ነበር ። ኢትዮጵያዊው ወታደር ግን በዚህ ትውልድና ታሪክ ይቅርታ በማያደርግለት ቅሌት ውስጥ ገብቶ አልተገኘም። ይህም አድራጎቱ ኢትዮጵያውያንን በዓለም ፊት እጅግ ከማስደነቁ በላይ ልዩ ታሪክ ላላት አገራችን ልዩ ምዕራፍ እንደሚከፍትላት አይጠረጠርም ።
	የአንዳንድ አገሮች ወታደሮች ምን ያደርጋሉ ፧ ዘንድሮ አንዱን ንፍጣምና የውጭ ኃይል ተገዥ የሆነ ጄኔራል ደግፈው ይነሣሉ። እርሱም አገሩን በተወሰነ ጥቅም ያንጫርርና ራሱን ማርሻል ይላል። ራሱን በራሱ በሸለማቸው ጌጣ ጌጦች እንደ ቃልቻ በቅሎ ካዥጎረጎረ ቤላ ሀገራቸውን ሽጦ ካገኘው መጠነኛ ጥቅም ጥቂት ፍርፋሪ ይጥልላቸዋል ። ለዚህ መሠረታዊ ጥቅማቸውን አበላሽቶ ለሚጣል ፍርፋሪም በሀገራቸው ሽያጭ ይስማማሉ። ያ ማርሻል በሀገሩ ላይ የፈጸመው ወንጀል ተሰምቶትና ኅሊናው ወቅሶት የጠቅላላውን ሃገሩ ሕዝብ ደኅንነት ለማሻሻል በሚሞክርበት ጊዜ የውጭ አለቆቹ ሌላ አዲስ ቱኪ ያስነሡና በገዛ ወታደሮቹ ኃይል አስገልብጠው የተለመደ ዘረፋቸውን ይቀጥላሉ። በዚህ ምክንያት በየደሀው ሀገር በተፈጠረው አዲስና ተዘዋዋሪ የቅኝ አገዛዝ ዘዴ የተበሳጩ ሰዎች በአደባባይ ያሰሟቸውን ንግግሮች ሳዳምጥ የአንዳንድ የምሥራቅ አውሮፓ ሀገሮች ተወላጆች የቅኝ ተገዥነት መከራቸውን ከዘረዘሩ ቤላ « አሁን ደግሞ በሩሲያ ከባድ ቀንበር ሥር እንገኛለን » ሲሉ በተለይ ከደቡብ አሜሪካ የመጡት ደግሞ « አሁን በመጨረሻውም ዘራፊ በሆነው የአሜሪካ አዲስ ቅኝ አገዛዝ ሥር እንገኛለን » ሲሉ ይደመድማሉ ።
	የነዚህ ሰዎች አገሮች ለስሙ ነፂዎች ናቸው። ነገር ግን ሀብታቸውን በግልጽ ከመዘረፍ ሕዝባቸውን ከችግርና ከጭቆና ለማዳን ዓቅም አላገኙም ።
      ለዚህ ዓይነቱ አዲስ የሀገር ግዥና ሽያጭ ዘዴ መሣሪያ የሆነውም ከሞላ ጎደል የጦር ኃይል ነው።
እንግዲህ ይህን ስናይ ነው በኛ ወታደሮች ግሩም አሠራር መንፈሳችን የሚረካው ።
	የሀገራችን የለውጥ እንቅስቃሴ ተደጋግሞ ከተወራ ቤላ ከአንድ አሜሪካዊ ጋር ስንጫወት « አገራችሁ ችጋራም መሆኗን ለማወቅ ችያለሁ ። ግን የምትሠሩት ሥራ ሁሉ ከማንም የተለየ ይመስላል።
ምክንያቱ ምንድን ነው፧ » አለኝ ።
	« ምክንያቱም ቀላል ነው ። ለማንም የውጭ ወራሪ ሳንገዛ ስለኖርን ነው » አልሁት ።
	« እሱስ ይሁን በዚህ በሐያኛው መቶ ክፍለ ዘመን ውስጥ አገራችሁ እንደ አሜሪካ ላለ ታላቅ ሀገር ምን ዓይነት ነገር ልታበረክት ትችላለች ፧ » አለኝ ።
	« ፕሬዚዴንትን በጥይት ሳይገድሉ መንግሥት መለወጥ እንደሚቻል ልታስተምራችሁ ትችላለች» አልሁት ። ደስ አላለውም ፊቱ ቀላና ሌላ ወሬ ቀጠልን ።
	ባጭሩ ለመናገር « አልወለድም »ን በጻፍሁ ጊዜ አገሬ በጨለመ የጊዜው ሁኔታ ብቻ ሳይሆን በጨለመ የወደፊት ዕድል ላይ ትታየኝ ነበር። አሁን ግን እኛው ራሳችን መልሰን ካላጠፋነው ካልተሸጥን ካልተለወጥን ፣ ምንጊዜም ያልዘነጋን አምላክ ጥሩ መንገድ ከፍቶልናል ። የአምላክን ኃይልስ እንዴት መርሳት እንችላለን ፧ ሌላ ምሳሌ መጥቀስ ይቅርብኝና 09)ሞ3 ዓ.ምን ላስታውስ። « በአሥራ ዘጠኝ መቶ በሰላሣ ሦስት ፡ ....... ይህን መሥመር በመሙላት ስንት መዝሙር ጻፍን ፧በእውነት ነፂ ላወጣን አምላክስ ምን ያህል መሥመሮች ደረሱት፧ አብዛኛውን ምስጋና አርበኛ ስደተኛ የውስጥ አርበኛ ተቀበሉት። አምላክ ተረሣ ለዚህም ያቺ የተመጻደቅንባት ቃል « ሰላሣ ሦስት » እንዳትረሣን « ሰላሣ ሦስት » ዓመት ሙሉ በተከማቸ ዕዳ ነከረን ።
	ግን ከርሱ ርዳታ ጋር በእውነት ነፂ ለመውጣት ዕድል እንዳለን ተስፋ እናደርጋለን ።
	ከእንግዲህ ወዲህ ወደ ነበርንበት ባርነት የምንመለስ ከሆነ ግን አሁንም ባልወለድ ሌላው ኢትዮጵያዊም ባይወለድ በተሻለ ነበር ።
	ግን ተስፋ አንቁረጥ አንድ ጊዜ ኢትዮጵያውያን ሁነን ተወልደናልና !


								አቤ ጉበኛ 




መቅድም

	በዚህ መጽሐፍ ውስጥ ያሉት ያገርና የሰው ስሞች እንዲሁም ታሪኮች በሐሳብ የተፈጠሩ ናቸው።
ብዙ ጸሐፊዎች በማንም አገር በማንም ሕዝብ ላይ አንድ ነገር ለመናገር ሳይፈቅዱ ሲቀሩ አንድ አገር አንድ ሕዝብ በሓሳባቸው ፈጥረው በሰው ላይ ሊደርሱ የሚችሉትን ነገሮችና ሰዎች ሊያደርጓቸው የሚገባቸውን ማንንም በማይመለከት ነፂ ዓየር መግለጽ ከጀመሩ ብዙ ጊዜ ነው ።
	እኔም ይህን መጽሐፍ በዚህ መንገድ ስጽፍ ይህንኑ ዓላማ በመምረጥ ነው ።
በታሪኩ የተገለጹት ነገሮች በዓለም ውስጥ በብዙ አገሮች እየተደጋገሙ የደረሱ ናቸው። አንዳንድ ዕድለኞች አገሮች ብቻ መሠረታቸው ሳይፋለስ ደም ሳይፈስ ከተሻለ ኑሮ ለመድረስ ሲችሉ አብዛኛዎቹ አገሮች አንዱ ክፍል የነገሥታትን አገዛዝ ሲቃወም አንዱ ክፍል የሕዝብን ሥልጣን ሲቃወም ወይም « ፓር+ » የሚሉት ልዩ ልዩ ክፍል እያቋቋመ እርስ በርሱ ሲበጣበጥ የኑሮውን መሻሻል በተስፋ ብቻ የጨረሰ ሕዝብ ይገኝባቸዋል ።
	ስለዚህ በማንኛውም ሁኔታ ላይ እውነት መስሎ የታየኝን ሐሳብ ማንንም በማይመለከት በሓሳብ የተፈጠረ አገር ላይ ገልጨዋለሁ ።
	መጽሐፉ ለግል ሰዎች ወይም ለግል አገር የተጻፈ ሳይሆን በመላው የሰው ዘር ላይ በመላው ዓለም ሲደርሱ ለኖሩና አሁንም በብዛት ለሚደርሱ መጥፎ ነገሮች መቃወሚያ እንዲሆን የተፂፈ ነው ።
	ምን ጊዜም ቢሆን በጠባብ አስተያየት መወሰን የለብንም ። ከሁሉ በፊት ክፋት የሰው ተፈጥሮ አጃቢ መሆኑን በማወቅ ከያንዳንዳችን ራስ ላይ ክፉ ስሜትን ማስወገድ ይገባናል ።
2ኛ የአንድ ማኅበራዊ ኑሮን መልካም አቋም የሕዝብ ስንፍና ጭምር እንጂ የጥቂት ሰዎች ስንፍና ብቻ እንደማያበላሸው ማመን ያስፈልጋል ።
3ኛ ስለሰው ልጆች መልካም አኗኗር በማንኛውም ዓለም የታሰበውንና የተነገረውን ያህል ታላቅ ርምጃ አለመደረጉን በመገንዘብ በራስ ሁኔታ ተስፋ አለመቊረጥና ሁሉንም በሰፊ ዓይን መመልከት በትዕግሥትና በእምነትም መራመድ ተገቢ ነው ። በዓለም ላይ የሰው ዘር መኖር ከጀመረ ብዙ ሺ ዘመናት አልፈዋል። በያንዳንዱ ትውልድም ብዙ ክፉዎችና ደጎች አልፈዋል። ያልተስተካከሉ የሰው ጉድለቶች ግን እስካሁን አሉ። አሁን ያለነውን ሰዎችና ያለንበትን ጊዜ መርገም ወይም መመረቅ የትውልድ ሙያ ሊሆን አይችልም። ያለፈውን ጊዜ ማስታወስና ለሚመጣውም ጊዜ ማሰብ ይገባል ።
	ሰው ከሚሳሳትባቸው ምክንያቶች ዋናውና አንደኛው ባለፈው ጊዜ ምን ምን ነገሮች ነበሩ፧ ዛሬ ምን ይደረጋል ፧ ነገስ ምን ይመጣ ይሆን ፧ የሚሉትን ጥያቄዎች ሳያስተውሉ ሁሉንም ነገር ለዛሬ ብቻ ሲሰጡ ነው ።
	በእውነትም ይሁን በአድልዎ ለመጻፉ ትክክለኛና እርግጠኛ መረጃ ባናገኝም ታሪክ በመጠኑ ስላለፈው የሰው ዘሮች አኗኗር ብዙ ጥናት ሳይሰጠን አልቀረም ።
	የሰው ዘሮች ከብዙ ዘመናት በፊት ጀምረው በሃይማኖት ፣ በአስተዳደር ፣ በማኅበራዊ ፣ ኑሮና በሌሎች ልዩ ልዩ እምነቶች እየተከፋፈሉ እርስ በርሳቸው ሲጐዳዱ ኑረዋል ።
	ተገዛ አልገዛም ። እምነቴን ተቀበል አልቀበልም ! ጥቅምህን ለኔ ስጥ ! አልሰጥም ! በሚሉ ብዙ ዓይነት ክርክሮች የብዙ ሰዎች ደም የፈሰሰባቸው ታላላቅና ታናናሽ ጦርነቶች ከመደረጋቸው በላይ እነዚህን የውጊያ ምንጮች ከሰው ማኅበራዊ ኑሮ ለማስወገድ ከክፉ ተግባሮች ጋር በመዋጋት ሕይወታቸውን ያሳለፉ የመንፈስ ጀግኖችም ብዙዎች ናቸው ።
	ይህ ሁሉ ሲሆን የሰው ዘር ክፋት እንዳለ ሁኖ ወይም መልኩን እየለወጠ የሰውን መልካም አኗኗር ከሰው አርቆት ይገኛል ።
	በተለይም ብዙ ሰዎች የክፉ ተግባርን ጐጂነት እያስፋፉ በሚናገሩበት ስለ ሰው መልካም አኗኗር ስለሰላምና ፍቅር በሰፊው በሚያወሩበት በአሁኑ ጊዜ ክፋትና ተንኰል የበለጠ ኃይል እያገኙ ሲሄዱ ማየት ለሰው መልኳም አኗኗር ያለውን ተስፋ ከማስቆረጥ የሚያደርስ ነው ።
	በዘመናችን ክፉ ሥራዎች ካገኙዋቸው ታላላቅ ድጋፎች ዋናው ዘመናዊው የሸፍጥ ፖለ+ካ የሰዎችን ግብረ ገብነት ቦታ መውረሱ ነው ። የዘመኑ ፖለ+ካም ሸንግሎም አታልሎም ራስን ብቻ መጥቀምንና ሌሎችን መጉዳትን እንደዕውቀት እንጂ እንደድንቁርና ስለማይቈጥራቸው በእውነት ካልሆነ በቀር በሌላ መንገድ ሊገታ የማይችለው የአብዛኛው ሕዝብ ፍላጐት እስካሁን እውነተኛ ሰላሙንና መልካም አኗኗሩን ከመፈለግ አላቋረጠም ።
	የሰውን ልጆች በፍቅር በሰላም በወንድማማችነት ለማኖር ችግርን መከራን ደንቁርናን ጥላቻን ግፍን ለማስወገድ ብዙ ተደከመ የብዙ ሰዎች ሕይወትም ጠፋ እንጂ ዓለም ከሚፈለግባት መልካም ደረጃ ገና አልደረሰችም ።
	ዓለምን ከእውነተኛ ኑሮ ለማድረስ ገና የብዙ ሰዎች ድካምና በጐ ፈቃድ ያስፈልጋል።ሰዎች ሁሉ 
ከአራዊት ባሕርይ ተዘምዶ ያለውን አካላቸውን ከመለኮት ተዘምዶ ባለው መንፈሳቸው ሥልጣን ሥር እስኪያውሉት በጐ ምግባር ክፉና ትዕቢተኛ ፍላጐትን ድል እስኪያደርግ ድረስ ንጹሕ የሆነ ሰላማዊና ቅዱስ ኑሮ ሊገኝ አይችልም ።
	ኮንፊዩሽስ የተባለው ጥንታዊውና ታላቁ የቻይና ፈላስፋ በጐ ሥራዎችን አስተምሮ አስተምሮ «ሰዎች ሁሉ መልካም አድራጊዎች ቢሆኑ የኔ ትምህርቶች የሚፈለጉበት ቦታ የለም » ሲል ቅን ሥራ የሁሉ ነገር መሠረትና የሰላም ምንጭ መሆኑን መስክሯል ።
	ሁላችንም ብንሆን ክፋትን ደግነት ፣ ጠማማነትን ቅንነት ፣ ብልግናን ጨዋነት ፣ ትዕቢትን ትኅትና ፣ ጥላቻን ፍቅር ፣ ጦርነትን ሰላም ፣ ድኅነትን በቂ ኑሮ ፣ ድንቁርናን ዕውቀት ፣ ጭካኔን ርኅራ%@ ፣ ተንኰልን ግልጽነት ፣ ብልጠትን ልግሥና ፣ አቸንፈዋቸው ካየን ስለበጐነትም ሆነ ስለክፋት ብዙ እንድንናገር የሚገፋፋን ምክንያት አይኖረንም ።
	ነገር ግን በዛሬው ዓለም ያለን ሕዝቦች ሁሉ የምንገኝበት ደረጃ የትንንቅና የቅሚያ ጊዜ በመሆኑ ክፋትን መቃወምና የደከመውን በጐ ምግባር ማበረታታት ግዳጃችን ነው ።
	ሁሉንም ነገር የዓለም ጣጣ ነው ብለን ችላ እንዳንለው ሰዎች በዚች ዓለም ላይ በምንቆይባት አጭር ጊዜ የሚያጋጥመን ችግርና ጭንቅ የደረሰባቸውን ብቻ ሳይሆን ተመልካቾችንም የሚያሰቅቅና የሚያሠቃይ ነው ። 
	ሶክራትስን የመሰለ ታላቅ ፍጡር የጥቂቶቹን አጥቂነትና የብዙዎችን ተጠቂነት እያየ ለመኖር የሚያስችለው በቂ የመንፈስ ድንዳኔ በማጣቱ « አሁን መሞትና ካስቸጋሪ ነገሮች ነፂ መሆን ለኔ የሚሻለኝ መሆኑ ግልጽ ሁኖ ይታየኛል » ብሏል ።
	ከዚያ ቀጥሎ ሊሞት የወደደው ለግል ጉዳዩ ወይም ለግል ቤተ ሰቡ ሳይሆን ለእውነተኛ በጐ ሥራ መሆኑን ሲገልጽ « መኳንንት ! ልጆቼ ባደጉ ጊዜ ቅጧቸው ከደግ ሥራ በፊት ለገንዘብ የሚያስቡ ከሆነ እኔ እንደአሠቃዬችሁ አሠቃይዋቸው ። እነሱ ምንም ሳይሆኑ ምኖች ነን ብለው ራሳቸውን ካከበሩም እኔ እንዳሳፈሬችሁ አሳፍሯቸው ሊያስቡበት የሚገባቸውን አላሰቡምና ! ምንም ሳይሆኑ ራሳቸውን ዋጋ እንዳለው ነገር በመቁጠራቸው » ሲል ተናግሮ « አሁን እኔ ወደሞት እናንተ ወደመኖር የምንሄድበት ጊዜ ነው ። ከናንተና ከኔ ማንኛችን ወደተሻለው መንገድ እንደምንሄድ እግዚአብሔር ብቻ እንጂ ማንም አያውቀውም » ካለ ቤላ እውነትን ፣ ደግነትንና እውነተኛ ፍርድን በማስተማሩ ሞት ከፈረደበት ፍርድ ቤት ፍርዱን በደስታ ተቀብሎ ወጥቷል ። ከዚህም በላይ የሚሞትበትን መርዝ በድፍረት ጠጥቶ በጸጥታና በፍጹም እርጋታ ከቆየ ቤላ ሰውነቱ ሲደክም በሞተ ጊዜ ከጥጉ ሁኖ በዕንባ ሲታነቅ የቆየውንና ታማኝ ተማሪውን ክሪቶንን ጠርቶ « ለአስክሌፒ*ስ የምንሰጠው አንድ አውራ ዶሮ አለና ሳትዘነጋ እንድትከፍለው » ሲል የደግነትና የእውነት መምህር ሁኖ የኖረው ለእውነትም የሞተው ታላቁ ሶክራትስ የመጨረሻ ትንፋሹን በእውነተኛ ቃል ፈጽሞ ካለም ተሰናብቷል ።
	የእውነትና የደግነት መጐዳት የተቆረቆሩለትን ለማስተማር ቀርቶ ለሞት እስኪሰጡ ድረስ ያስገድዳል ። ክፋትና ድንቁርና ቢጠፉ ግን ገዳይም ተገዳይም ባልተገኘ ነበር። እስካሁን የቆየው ዓለም ግን ብዙዎቹ የክፋት ሠራዊቶችና ጥቂቶቹ የደግነት ሠራዊቶች እየተዋጉ ክፋት ሲያሸንፍበት ደግነት ሲሸነፍበት የቆየ ነው ።
	አንድ የዘመናችን ምዕራባዊ ዲፕሎማት « ባለፈው ጊዜ እንሠራው በነበረው የጋራ ስሕተት ሁላችንም እንፈርበትና እንጸጸትበት » ሲል ተናግሯል ። እውነቱን ነው ። ሰውን መግደል ጀግንነት ሰዎችን በመከራ ላይ መጣልና መልካሙን አኗኗር መበጥበጥ የወንድነት ሙያ ሰዎችን እየዘረፉ ካስፈላጊው በላይ የሆነ ሀብት መሰብሰብ ባለጸግነት ፣ ሸፍጥ ፣ ማጭበርበርና ማታለል የፖለ+ካ ችሎታዎች ሌሎችም የረከሱ ተግባሮች መልካም ሥራዎች የሚባሉበትን ጊዜ ሁሉም ሰው በዕፍረትና በጸጸት ሊያስታውሰው ይገባል። ሁላችንም በተለመደውና በጊዜ ብዛት ሰፊና ቅን መስሎ ሊታይ በቻለው የድንቁርናና የአውሬነት መንገድ ከመጓዝ ይልቅ የክፋት ጫካ ባጠበበው ልናሰፋው በሚገባን የሰውነት መንገድ እንሂድ ። ቅዱስ ጳውሎስ « አሮጌውን ተዉት አዲሱንም ልበሱት » እንዳለው በሰው ማኅበራዊ ኑሮ ውስጥ ተገቢ ቦታውን ገና ያላገኘውን አዲሱንና የማያልቀውን የእውነት መንገድ መከተል በግድ አስፈላጊ ነው። በእውነትና በመተማመን ፣ በፍቅርና በመተዛዘን ፣ በዕኩልነትና በወንድማማችነት ያልተገኘውን ፀጥታና ሰላም እንዲሁም የደስታ ኑሮ በብልጠትና በተንኰል እናገኘዋለን ብለው የሚደክሙ ፍጡሮች በዓለም ላይ እየበረከቱ ሲሄዱ ማየት አያሳዝንም ፧ ዘመኑ የሥልጣኔ ዘመን ተብሏል ። ሕዝቦችም የሠለጠኑ ተብለዋል ። ግን ብዙዎቹ ሰዎች በድንቁርና በበሽታና በችግር እስካሁን የሚሠቃዩበት ከመሆኑ በላይ በፍርሃት በኑሮ ውድነት በመስገብገብ በሸፍጥ ከሰላም በራቁ ወሬዎች እንደዚህ ዘመን ሰዎች የተሠቃዩበት ጊዜ ያለ አይመስልም ።
	« ዲሞክራሲ » የሚሉት ውቡ ዓይነት አገዛዝ በመላው ዓለም ባሉ ባለሥልጣኖች አፍ ይሞገሳል በግብር የዋለበት አገር ግን ጨርሶ የለም ። የዓለም የዲሞክራሲና የነፂነት መንፈስ የሚመነጨው ከኔ ነው የምትለው ዘመናዊዋ አሜሪካ ነጭ ሁኖ ያልተገኘን ፍጡር መፈጠር የሚቃወሙ የሌሎችን ኑሮና ሰላም የሚበጠብጡ ዘመናውያን አውሬዎችዋ ከእውነተኞችዋ ስለሚበዙ በዚህ ወሬዋ ልትኮራበት አልቻለችም ።
	በዘመናችን « ምሥራቅና ምዕራብ » ከሚባሉ አቅጣጫዎች ጋር በሁለት ስም በሚጠሩ የኮሚዩኒዝምና የካፒታሊዝም ተከታዮች መካከል « ዲሞክራሲ » የኛ ነው ! የኛ ነው ! የሚል ውድድር ስናይ ዲሞክራሲ የሚባል ነገር በየትም አለመኖሩን ከማስረዳት በቀር ሌላ ነገር አይገልጽልንም ።
	መስኮባዊው ጠቅላይ ሚኒስትር ኒኪታ ክሩስቼቭ ከምዕራባውያን የማጐርፈው « ጨቋኞች የግል ነፂነት ጠላቶች » የሚባለው ስድብ ቢያሰለቻቸው « ቀምቶ በይዎችና ነጣቂዎች የሆኑ ምዕራባውያን ካፒታ
ሊስቶች ነፂው ዓለም እያሉ የሚጠሩት ጥቂቶች ቀማኞች ተራውን ሕዝብ ለመዝረፍ ነፂ የሆኑበትንና አብዛኛው ሕዝብ ለመዝረፍ ነፂ የሆኑበትንና አብዛኛው ሕዝብ ጥቅሙን ለመጠበቅ ድምፁንም ለማሰማት የማይችልበትን ዓለም ነው » ሲሉ ተናግረዋል ።
	ነፂነትና ዲሞክራሲ በአንድ ነገር ብቻ የማይወሰን ሲሆን ባንዱ በኩል « እየበሉ ጭጭ »ባንዱ በኩል « ተቀምተህ ጩህ ! » የሚባሉት እምነቶች ለሰው ፍላጐትና ለእውነተኛ ዲሞክራሲ በቂ አድራጐቶች አይደሉም ።
	ይህንንና የቀሩትንም ቊጥራቸው የበዛ ሁኔታዎች በዘመናችን እያየን የሰው ልጆች ጠቅላላ ዕድል በሙሉ  አለመቃናቱን መረዳት አይሳነንም ።
	ስለዚህ ስለሰው ዘሮች ችግር የምጽፈው ነገር ሁሉ አንዱን አገር ወይም አንዱን ትውልድ ብቻ ከሚመለከት አስተያየት ጥቂት ሰፋ ያለ መሆኑን እንደምትረዱልኝ ተስፋ አደርጋለሁ ።
	ከዚህ ቤላ ስለመጽሐፉ ዋና ፍሬ ነገር እንመለስ ። መጽሐፉ ልብ ወለድ ሁኖ መንፈሱ አንድ ሰው ከናቱ ሆድ ጀምሮ ጥንቃቄና ምቾት የሚፈልግ ሲሆን ብዙዎቹ የሰው ዘሮች በድኅነት ተወልደው በድኅነት አድገውና ኑረው በድኅነት እስከሚሞቱበት ጊዜ ድረስ የሚደርስባቸውን መከራ በጥብቅ ይቃወማል ።
	መከራውንና ችግሩን እንዲቃወም በዓለም ላይ ያለውን መብትና ድርሻ ከነፂነቱ ጋር እንዲጠብቅ የተደረገው ባለ ታሪክ ከናቱ ሆድ ሳይወጣ « አልወለድም ! » በሚል ቃል ከጀመረበት ቀን አንሥቶ በሀገሩ የተቋቋመ አዲስና ተጠራጣሪ መንግሥት ሞት ፈርዶበት ትንፋሹ በግንባሩና በደረቱ ላይ ባረፉት ጥይቶች እስከተቋረጠበት ጊዜ ድረስ እንዲጋደል ተደርጓል ።
	ምናልባት ሕፂን ከናቱ ሆድ ጀምሮ ለመብቱና ለነፂነቱ ተሟገተ ሲባል ፍጹም ልብ ወለድ ይሆንባቼል ። እውነት ነው ሕፂን በሚወለድበት ጊዜ ዐወቀና ተከራከረ ማለት ቀርቶ ካደገም ቤላ ሳያውቅ የሚቀር አለ ሊባል ይቻላል ። ግን ደራሲው የጀመረው አንድ ሕፂን የሚወለደው ለመከራ መሆኑን ቢያውቅ ከናቱ ሆድ እሺ ብሎ ይወለድ ኑሮ ይሆን ፧ አንድ ሕፂን ማንኛውም ክፉ ነገር ሲደርስበት ያለቅሳል ሲታመምና ሲንገላታ ይከሳል ይደገድጋል በሕመም ስሜትም ይሠቃያል ግን አይናገርም በሚል ስሜት ስለሆነ ለማሙዬ ! ወይም ለማሚቴ እኔ ልናገርላቸዋ ! 
	ለደሀ ሕፂን ዓለም እንዴት ያለች መራራ መሆኗን የፍጹሟ ደሀ ልጅ ከሆድ ውስጥ ጀምሮ እንዲናገር ላድርገዋ !
	እሱው ይናገርላችሁ ! ይኸው መንገዱን ለቅቄለታለሁ ።


								አቤ ጉበኛ ።




1
	
ወደዚህ ዓለም መጥቼ ከዓለም እስክወገድ ድረስ አንዳችም ወንጀል አልሠራሁም። ሰዎች ግን በዓለም ተደርጎ የማያውቅ ወንጀል እንደሠራሁ ይቈጥሩኝ ነበር። ይህ የሆነበትም ነፂነቴን ከወገኖቼ ነፂነት ጋር ያለመጠን እወድ ስለነበርና ለዚህም ብዙ እንግዳ ነገሮች ስለ ሠራሁ ነው ።
	ወንጀለኛ ከሆንሁ ለወንጀሌ ኃላፊው ከነፂነት ስሜት ጋር የፈጠረኝ ፈጣሪ ነው። ወደ ዓለም መምጣቴ ኃጢአት ከሆነብኝም በኃጢአቴ የሚጠይቀው ወደዚህ ዓለም ያመጣኝ ኃይል ነው ። እኔ ግን ወደዓለም እንድመጣ ማንንም አልጠየቅሁም። ወላጆቼ ወይም ፈጣሪዬ ወደዚህ ዓለም እንድመጣ ፈልገው እንደሆነ አስቀድመው ወደዓለም መጥቼ ካለም እስክወገድ ድረስ በሰላም በፍቅር በደስታ ከሁሉም ይልቅ በነፂነት ልኖር የምችልበት ዕድል ማዘጋጀት ነበረባቸው ። ይህን ስላላገኘሁ ግን በዓመፅ ተወልጄ በዓመፅ ሞትሁ ። እንደ ሳጥናኤል ትዕቢተኛ እንደአዳም ስሕተተኛ እየተባልሁ ስረገም ኖርሁ ። እኔ ከዓለም ብዙ ነገሮችን አልፈለግሁም። የፈለጌቸው ጥቂትና ርካሽ የሆኑ ነገሮች ነበሩ ። የምተነፍስበት ነፂ ዓየር የምኖርበትና ሠርቼ የምጠቀምበት ነፂ ምድር የምጠጣውና የምታጠብበት ነፂ ውሀ ከኔ ቀድመው የተወለዱ ተመራምረውና ተምረው ያገኙትን ነፂ ጥበብና ዕውቀት ብቻ በቀላሉ ለማግኘት ፈለግሁ። ተገድጄ ላደረጌቸውና አስገድጄ እንዳስደርጋቸው ለታሰቡብኝ ነገሮች ግን ፍጹም ተቃዋሚ ነበርሁ። ወንጀሌም ይኸ ብቻ ነው ። ከናቴ ሆድ ውስጥ ጀምሮ የሠራሁትን እንግዳ ሥራ ስታዩ አንድ በሰው ሕይወት ላይ የተፈጸመ ተአምር ታያላችሁ ። በክፋት መንገድ ስትተረጉሙት « ይህ ሰው የዲያብሎስ ዲቃላ ነው » ብላችሁ ለማመን በደግ ስትተረጉሙት ግን እግዚአብሔር በነፂነት ክብሪት ለኩሶ የፈጠረው ሕይወቱን እያቃጠለ ለሰው ልጆች የነፂነትን ብርሃን የሚያሳይ የነፂነት ጧፍ ነው » ብላችሁ ለማመን እንደምትገደዱ አምናለሁ ።
	ከሰው ልጆች ታሪክ ጋር ፈጽሞ የማይመሳሰለው የሕይወት ታሪኬ ሰሚዎችን ሁሉ ለማስደንገጥ የበረቀ ድንገተኛ መብረቅ ነው። የመብረቁ ጸዳል ብልጭ በሚልበት አጭር ጊዜ የዓለምን ኗሪዎች መልክ አሁን ከምታዩበት ሁኔታ የተለወጠ አድርጎ እንደሚያሳያችሁ ሙሉ በሙሉ አምናለሁ ። 
	ከኔ ምስክርነት ይልቅ ራሱ ታሪኩ እንዲመሰክርላችሁ እነሆ ታሪኬን አቀረብኩላችሁ ።

2

	ሥርዓቱን ማን እንዳቃወሰው አላውቅም። እግዚአብሔር ይሁን ሰው ወይም የተፈጥሮ ጣጣ ማን እንዳበላሸው አልተረዳሁም። ግን ሥርዓቱና ለኛ ተገቢ የሚመስለን ነገር ሁሉ በተመሰቃቀለበት ዓለም ሰዎች ሁሉ ይኖራሉ ።
	እኔ የተወለድሁባት ኢይዝራኤሎስ የተባለቺው ደሴት በወራሪዎች ስትበዘበዝና ስትጠቃ ስትገዛም ኑራ ነፂነቷን ካገኘች ቤላ ራሷ የተበላሸች አገር ነበረች። ይህች በታላቅ ውቅያኖስ የተከበበች አገር ዋና ከተማዋ አቃኒዮ የምትባል ስትሆን እኔም የተወለድሁት በዚችው ከተማ ነው ። ከተማዋ የተመሠረተችው በባሕር ጠረፍ ላይ በመሆኑ በኰንትሮባንድ መርከብ እየተጫኑ ያለይለፍ ወረቀት የገቡ የውጭ ዜጐች እንዲሁም ለረጂም ዘመናት ቅኝ ግዛት ሁና በኖረችበት ጊዜ እንደልብ የገቡ የባዕድ ተወላጆች ታላላቅ ባለሀብቶች ሁነው ይኖሩባት ነበር ።
	ከተወላጆችዋም አልፎ አልፎ ብዙ ሀብት አንቆ ያዦች ሲኖሩ አብዛኛው ሕዝቧ ደሀ ነበር። ከተማዋ ልዩ ልዩ ቀለም ባላቸው ሕዝቦች ብቻ ሳይሆን ቁንጣን ፣ ራብ ፣ ስካርና ጥማት ከልክ በላይ የሆነ ድሎት በሽታና ችግር ተባብረው በሚያጠቋቸው የተለያዩ ሰዎች የተመላች ነበረች ።
	ከሚፈለገው በላይ የሆነውንና ለአብዛኛው ሕዝብ የሚበቃውን ብዙ ሀብት የያዙ ባለሀብቶችና የአብዛኛውን ጊዜ የዕለት ምግባቸውን በሕልምና በማሽተት ካልሆነ በቀር በሌላ መንገድ ለማግኘት የማይችሉ ፍጹም ደሆች ነበሩባት ።
	ሌላው ሁሉ ቀርቶ ለሁሉ እኩል ተብሎ የተደነገገው ሕግ እንኳ ባፈጻጸሙ እንደ ሰዎች ሁኔታ የሚሄድ ነበር ።
	አብዛኛዎቹ የሀገሪቱ ተወላጆች በእኩልነትና በነፂ የሚያገኙት ዓየርንና የፀሐይ ብርሃንን ብቻ ሲሆን የቀረውን ነገር በመጠኑ እንኳ ለማግኘት ብዙ ድካምና ራስን ለባርነት አሳልፎ መስጠት ነበረባቸው።
	ባጭሩ በተፈጥሮዋ ከማንኛውም መልካም አገር የማታንሰው ደሴት ከጥቂቶቹ ሀብታሞቿ ጋር ሲያይዋት መንግሥተ ሰማያት ከብዙዎች ድሆችዋ ጋር ሲያይዋት ገሐነመ እሳት መስላ በሁለት ተቃራኒ መልኮች ትታይ ነበር ።
	በዚች ሁኔታዋን ለመግለጽ ቃላት በሚያጥሩብኝ ደሴት ዋና ከተማ ከሀገሯ ፍጹም ድሆች አንዷ የሆነች ሴት ነበረች ሴትዮዋ የምትኖረው ከጧት እስከ ማታ ከከተማዋ ታላላቅ መንገዶች ባንዱ ተቀምጣ በመኪና ሳይሆን በእግሩ ከሚጓዘው አላፊ አግዳሚ ምፅዋት እየጠየቀች በምታገኘው የሳን+ም ልቃሚ ነበር። እሁድ እሁድና በሌሎች የበዓላት ቀኖች ወደ ቤተ ክርስ+ያን ሂዳ ከመሰሎቿ ጋር እየተጋፋች ትለምን ነበር ።
	መፈጠራቸው በቊጥር ለማሟላትና ሌሎችን ለማገልገል ብቻ ሁኖ ከቀረው ደሆች ከሀገራቸው ጠፍና ሰፊ መሬት ለአንድ ጠማማ ጐጆ መቀለሻና ጭሮ ቆፍሮ የዕለት ሆድ ለመሙሊያ የሚሆን ጭብጥ አፈር ከሌላቸው ምስኪኖች አንዷ የሆነቺው ይህች ሴት በዓለም ላይ ብዙ ሴቶችን አካላቸውን በመሸጥ ሊያስተዳድራቸው የቻለው በቂ ውበት ባይኖራትም ከአስቀያሚነት ያመለጠ መልክና ውብ ጠባይ ብቻ ለሚፈልግ የሷ ቢጤ ባል የምታንስ ሴት አልነበረችም ። እንዲያውም ጮሌ ባትሆን ነው እንጂ ጮሌ ብትሆን ኑሮ ጠጉርን በየጊዜው በማጋየት ፊትን በቀለምና በዶቄት በመለቅለቅ ባንጸባራቂ ጌጣጌጦች ቂጥንና ጡትን አፍጥጠው በሚያሳዩ ልብሶች በኤሌትሪክ ብርሃንና በሌላም ዘዴ ሰው ሠራሽ ውበት ከሚያገኙት ሴቶች ጋር በመወዳደር የአካል መሸጡ ገበያም እስከዚህ ባላመለጣት ነበር ።
	ነገር ግን በዚህ ፈንታ የማይታጠበው የማይበጠረውና የማይቀባው ጠጉሯ በላዩ ከተሰራጨበት አቧራ ጋር ካፈር ላይ ወድቆ የኖረ ቡርሽ ይመስል ነበር ።
	ችግርና ብርድ ቀለሙን የለወጠው ፊቷ ደሀ መሆኗኗ ሁኔታዋ ባያጠራጥር በብዙ የፊት ዶቄት ፊቷን ያጨማለቀች ሴት ያስመስላት ነበር ።
	የለበሰችው ልብስ መቆሸሽ ላይን ከማስቀየሙ በላይ ንጽሕና ማጣት አደገኛ በሽታን ያስከትላል የሚባለውን የሀኪሞች ትምህርት የሚያስተባብል ነበር። በየጊዜው የሚወርድባት ብርድ ምንም ስላላደረጋት የብርድ በሽታ ድሆችን ንቆ ትቷቸዋል ለማለት ያስገድዳል።
	ይህች ምስኪን ሴት ዓለምን በምን ስሜት እንደምትወደው አይታወቅም እሷም እንደሌሎች ሞትን ስትፈራና መኖርን ስትፈልግ ትገኝ ነበረች ። ለሰሚው ግራ ነው። ከዚህም አልፋ ከወንዶች ጋር ትቃረብ ኑራለች። ይህስ ይቅር የተፈጥሮ ጣጣ ነው ። የሚገርመው አንድ ቀን እኔን አርግዛ ኑራለች። እኔን አርግዛ የመውለጃዋ ቀን በደረሰበት ጊዜም እንደልማዷ የዕለት ራቷን ለማግኘት በአንድ ታላቅ መንገድ ዳር ተቀምጣ ስትለምን ውላለች። ማደሪያዋም ያው የመንገድ ዳር ስለሆነ እዚያው አምሽታለች ።
	በመንገዱ የሚወጡ የሚወርዱትን መኪናዎች በመንገዱ ግራና ቀኝ በቆሙት ዓምዶች ላይ ባሉት ታላላቅ አምፑሎች የሚበራውን የኤሌክትሪክ ብርሃን እጅ ለጅ ተያይዘው የሚንሸረሸሩትን ሴቶችና ወንዶች ግራና ቀኝ ያሉትን ታላላቅ ፎቆችና የቀሩትንም ብዙ ትርእይቶች እየተመለከተች በጥጓ የሚያልፍ እግረኛ ስታገኝ « ስለመድኃኔ ዓለም » እያለች ትለምናለች ።
	በሆዷ ውስጥ ሰሚዎችን ሁሉ የሚያስደነግጥ ዜና ያለኝ አደገኛ ፅንስ መኖሬን ግን በጭራሽ ረስታዋለች ።
	አንድ ሰው በጥጓ ሲያልፍ ስለመድኃኔ ዓለም አለቺውና ሳን+ም ሲሰጣት ከጅዋ ላይ ከነበረው ሌላ ሳን+ም ጋር ተጋጭቶ ቅጭል ሲል በሆዷ ውስጥ ከተኛሁት እንቅልፍ ብንን አልሁ። ከእንቅልፍ መንቃት ብቻ አይደለም። ከድንቁርና ስሜትም ነቃሁ ።
	ማን እንደሆነ ያላወቅሁት ኃይል ምቾትና ነፂነት ወደሌለበት ዓለም የምሄድ መሆኔን እንዳውቅ አደረገኝ። ስንት ስፋትና መጠን ያላት ዓለም አሁን ከምገኝባት ጠባብ ሆድ እጅግ የምታንስ መሆኗን አሳወቀኝ። ሙሉ ነፂነቴን እንደያዝሁ ባለሁበት የናቴ ሆድ ውስጥ ፍርግጥግጥ አልሁ ። ሆዷንም በርግጫ ደበደብሁት ።
	« አዬ ፍዳዬ ! እዚሁ ላይ ደረሰብኝ መሰል ! ነገሩማ ወዴት ልደርስ ኑሯል ፧ » አለች በቀላሉ የምወለድ መስሏት ።
	« በጭራሽ አልወለድም » አልሁ በጩኸት ። እሷም ሆዷ እንደተለመደው ጩርር ያለ መስሏት ነበር እንጂ እንደዚህ ያለ በሰው ታሪክ ውስጥ እንግዳ የሆነ ነገር ይሆናል ብላ አልተጠራጠረችም ። በሆድ ውስጥ ሁኖ የሚናገር ሕፂን ፧ ማን ሊጠረጥር ይችላል ፧ ለኔም ለራሴ ማመን ያስቸግረኛል ። 
	« ደኅና ቦታ ልያዝ መሰል » አለች ከመንገዱ ወዳለው የካብ አጥር ሥር ጠጋ እያለች ።
	« በፍጹም አልወለድም » አልሁ አሁንም ጮኽ ብዬ ። ነገሩ ግራ ሆነባት ወዲያና ወዲህ ፊቷን እያዞረች ሰው እንዳለ ማየት ጀመረች። ከዚያም ቀጥላ « ወይ ግሩም ! ሰይጣን ጠራኝ ልበል ፧ » አለች ።
	« አዬ ! ደግሞ የምን ሰይጣን ፧ እኔ ነኝ ። አልወለድም » አሌት ። ወደሆዷ አንገቷን ዝቅ ደረገችና « አንተ ማነህ ፧ » አለች በታላቅ ፍርሃትና ጭንቅ ። እንግዳው ነገር የተሠራው በሆዷ ውስጥ ሆነና የምታመልጥበት ዘዴ ባይኖራት እንጂ በዚህ ጊዜ ልቧ እስኪፈርስ ብትሮጥ በወደደች ።
	« እኔ በሆድሽ ውስጥ ያለሁት ልጅ ነኝ » አሌት ።
	« ታዲያ ለምን አትወለድም ፧ » አለች ። 
	« ተወልጄ በችግር መሠቃየት አልፈልግም ። » 
	« እኔ በተቻለኝ መጠን አሳድግኻለሁ ። »
	« ሊያኖረኝ የሚችል ሀብት አለሽ ፧ »
	« እንደዚሁ ለምኜም ቢሆን አሳድግኻለሁ ። »
	« ሞት ይሻላል ! እኔ ማን መሰልሁሽ አንቺ ፧
	ልመናን ተማምኜ ነው የምወለድልሽ ፧ በገዛ ሀገርሽ ላይ የምትችይውን ሠርተሽ በመኖር ፈንታ እንዴት ልመናን ተስፋ አድርገሽ ትኖሪያለሽ፧ ያንቺ በዚህ ሁኔታ መጐሳቆል አንሶ ደግሞ ማደጊያ የሌለው ልጅ ለምን ትወልጃለሽ ፧ »
	« ተፈጥሮ ያመጣብኝ ጣጣ ነው እንጂ እኔማ ምን አደረግሁ ፧ »
	« ተፈጥሮ ! ተፈጥሮማ ራስሽን ችለሽ እንድትኖሪ ፈቅዶልሽ ነበር ። ብቻ ቀማኞች ሁሉን ነገር አመሰቃቀሉት እንጂ ። የቻልሽውን ያህል ለመሥራት ለምን አትሞክሪም ፧ »
	« በገረድነት እሠራ ነበር ። የሳንባ በሽታ አለባት ብሎ ሐኪም ስለተናገረ በሽታው ወደ ጌታዬ ቤተሰቦች እንዳይተላለፍ ወዲያው አስወጡኝ »
	« እሺ መሬት አለሽ ፧ »
	« የለኝም ። »
	« ቤት አለሽ ፧ »
	« የለኝም ። » 
	« ትምህርት አለሽ ፧ »
	« የለኝም ። »
	« ታዲያ ምን አለሽ ፧ »
	« ምንም የለኝ ። »
	« ታዲያ ድኅነትን በሽታንና ድንቁርናን ልታወርሺኝ ነው ተወለድ የምትዩኝ ፧ »
	« ዕድልህን እንዴት ታውቀዋለሁ ልጄ ፧ » አለች በትካዜ ።
	« ቀማኞችና ነፍሰ ገዳዮች እንዲሁም የነፂነት ጠላቶች በሠለጠኑበት ዓለም ደግሞ ምን ዕድል አለ፧ የድሆችን ልጆች የሚጠብቃቸው የወላጆቻቸው መከራና ችግር ብቻ ነው ። መከራንና ችግርን ከድሆች ትክሻ ለማውረድ እንደኔ ከሆድ ውስጥ ጀምሮ ለመብትና ለነፂነት መሟገት ያስፈልጋል » አሌት
በቊጣ። ነገሩም ግራ ሆነባት በዚህ በሆዷ ዓለም የተደረገው ተአምር በውንና በሕልም መኖሯን ለይታ ለማወቅ አላስችላት አለ ። በመንገድ ላይ ሁና ብርድ ይውረድባት ወይም በገነት ላይ ትሁን ምኑንም አታውቅም ነበር። ቢሆንም አንዴ የገባችበትን ክርክር በመቀጠል 
	« እንግዲህ መቸስ ምን ይሆናል ተወለድ እንጂ ! » አለችኝ ።
	« አልችልም! » አልሁ ። ቀጠል አደረግሁና « ይልቁንስ መርዝ ጠጪና ሁለታችንም እንሙት ። አንቺም ዓለምን ወደሽ ሞትን መፍራትሽ ነው ፧ አንቺ ሙቶ ከማረፍ እየተሠቃዩ መኖርን ትመርጪ እንደሆነ እኔ ለሥቃይ ከመኖር መሞትን እመርጣለሁና የሚያስወርድ ነገር ጠጪልኝና ሙቼ ከሆድሽ ልውጣልሽ » አሌት ።
	« ምነው ልጄ ፧ ነፍስ ገደልሽ ! ተወልዶ ዘራችንን የሚያበዛውን ልጅ ቀጨሽ ብለው ያሥሩኛል ይቀጡኛልኮ ! » አለች ። « እህ ! አዎ ! እነማን ናቸው እንደዚያ የሚሉ ፧ የኛ መጐሳቆል ለነሱ መቀማጠል ማዳመቂያ እንዲሆን የሚመኙት ግፈኞች ! እነዚያ ጉልበታችንንና ባርነታችንን እንጂ ሰው መሆናችንንና ነፂነታችንን የማይወዱ ቀማኞች ናቸው ለኔ ሕይወት የሚቆረቆሩ ፧ እነዚያ በሰው መከራ የመደሰት ሱስ የያዛቸው ጨካኞች ናቸው ለኔ ሕይወት ጠበቆች ነን የሚሉ ፧ ለሰው ሕይወት አሳቢዎች ከሆኑ ለኛ ገና ላልተወለድነው ከማሰብ ለምን የተወለዳችሁትን በወግ አይዟችሁም፧ » አልሁ በቊጣ ። የቊጣ ንግግሬንም ቀጠልሁና « ወደፊት የሚወለዱ ሕፂናት ሁሉ እንደእኔ በሆድ ውስጥ ሁኖ የማወቅ ጸጋ ቢሰጣቸውና የመገናኛ ዘዴ ቢኖረኝ « ያለመወለድ አድማ » እንዲፈጥሩ ባነሣሤቸው ነበር ። ኆ ደሆች ሕፂናት አትወለዱ ! የሚጠብቃችሁ ርስት ችግር በሽታና ድንቁርና ነውና ። ዓለም በትክክለኛና አድልዎ በሌለበት ሕግ እስክትመራ ፣ ሰላም ፣፣ ነፂነት ፣ እኩልነት ፣ ፍቅርና ወንድማማችነት በዓለም ላያ ያላቸውን ቦታ እስኪያገኙ አትወለዱ ! እላቸው ነበረ ። የያንዳንዱ ሰው ተገቢ ድርሻና የመኖር ዕድል እስኪታመን ድረስ በሆድ ውስጥ ቆዩ ወይም ሳትወለዱ ሙቱ ! እያልሁ አስተምራቸው ነበር ! » ስል በፍርሃት ትንቀጠቀጥና ትሸበር ነበር ። ነ
	ሰውነቷ ሲንቀጠቀጥ እኔንም ስለጐጨጐጨችኝ ሁኔታዋ ገባኝ እጅግም አሳዘነችኝ ።
« ለምን ትንቀጠቀጫለሽ ፧ » አሌት ።
	« በፖለ+ካ እንዳንታሠር ፈርቼ ነው ! » አለችኝ ።
	« እንግዲህ እንድወለድ የምትፈልጊው እንዳንች ያለች የምትበላው ምግብ የምትጠጋበት ቤት የምትለብሰው ልብስ እንኳ የሌላት ምስኪን ሴት በሥቃይዋ የማዘን ነፂነት ባላገኘችባት ዓለም እንድጨማለቅ ነው ፧ ተዪው እናቴ ! ምንጊዜም ቢሆን ለባርነት እንደማልወለድ ዕወቂ ! » አሌት ጥቂት ዝም አልሁ ። እሷም በፍርሃትና በጥርጣሬ ተውጣ ዝም አለች ። የተነጋገርነው ሁሉ ዐብዳ ወይም ቃጅታ የታያት ነገር መሰላት ። ይህን ራእይ እውነት ነው ብላ ለማመን ተሳናት። እንደሷ ያሉ ድሆች የወለዷቸው ልጆች ተወልደው አድገው አርጅተው እስኪሞቱ የማያስቡትንና የማይናገሩትን ነገር ገና ተወልዶ ባራትና ባምስት ዓመቱ አፉን እያኮላተፈ በልመና ይረዳኛል ብላ ስትጠብቀኝ የነበርሁት ፅንስ ከሆድ ከመውጣቴ በፊት ዐውቄ እንደዚህ ያለውን የነፂነት ንቅናቄ ስጀምር ምን ይሰማት ! በድንጋጤ አለመሞቷም እንዲያው ሞቱም ንቆ ችላ ቢላት ነው ! 
	« መልካም ! ሙሉ ነፂነትስ አለሽ ! » ብዬ ጠየቄት ። 
	« አዎ ! ነፂ ነሽ ይሉኛል » ብላ መለሰችልኝ ።
	« አይርብሽም ፣ አይጠማሽም ፧ »
	« ይርበኛል ፣ ይጠማኛል ። »
	« አይበርድሽም ፣ ሙቀትም አያቃጥልሽም ፧ »
	« ይበርደኛል በፀሐይ ጊዜም ሙቀት ያቃጥለኛል ።
	« እሺ ሰዎች የሚፈልጉትን ሁሉ ለማግኘት ምኞት የለሽም ፧ »
	« እሱስ ነበረኝ ላገኘው አልችልም እንጂ ! » 
	« አሁን የምትፈልጊው እኔም ተወልጄ አንቺ ስትሞቺ ያለም መከራና ሥቃይ መድረሻ አጥቶ እንዳይጠፋ እኔን ተክተሽለት ልታልፊ ነው ! ለመሆኑ አባቴስ ማን ነው ፧ »
	« እኔ በገረድነት እሠራበት በነበረው ሰውዬ ቤት ባሽከርነት ይሠራ የነበር ሰው ነው ። አሁን ግን የደረሰበትን አላውቅም ! » 
	መልካም ! እሱም እንዳንቺ መድረሻ ያጣ ደሀ ነው ማለት ነው ፧ ታዲያ የሁለት ደሀ የሁለት አገልጋይ ልጅ ልማድና እምነት ባመሰቃቀለው ዓለም መጥቶ ምን ሊሠራ ፧ የናቱን ያባቱን ችግርና መከራ ሊወርስ ፧ ለሰዎች ባሪያ መሆንና ተቸግሮ ማለፍም ሥራ ሁኖ ለዚህ መወለድ ፧ በፍጹም አልወለድም ! አንቺም መሞት አለብሽ ! »
	« እኔስ ሞትን እፈራዋለሁ ። » 
	« መልካም ! መልአከ ሞት ጥርሱን አግጥጦ ዓይኑን አፍጥጦ መጥቶ በረጂም ጥያቄና መልስ ያሠቃይሻል የሚል ተረት ስላደነዘዘሽ ሞትን ትፈሪዋለሽ ! ሀብታሞች ካቀማጠለቻቸውና ከሚወዷት እናንተን ባሪያ አድርጋ ካስገዛችላቸውና ከሚደሰቱባት ዓለም ስለሚነጥላቸው ሞትን ቢጠሉና ቢ>ያማርሩ እናንተም ድሆች የነሱ ማሚቶዎች ሁናችሁ ሞትን ማማረራችሁ ነው ፧ » አሌት ። በታላቅ ስሜትም ድምፄን ከፍ አድርጌ « ሞት የድሆች ወዳጅ መሆኑን ዕወቂ ! ድሆች ፣ ግፈኞች ከጫኗቸው ቀንበር ነፂ የሚሆኑት በሞት ብቻ ነው ። በሽታ ፣ ችግርና ድንቁርና የሚያሠቃያቸው መከረኞች ከመከራቸው ነፂ የሚወጡት ለመብታቸው ሲጥሩ ወይም ሲሞቱ ነው ። »
	« ሞት  ! ሞት ! ሞት ! ሞት !
	አንተ ስመ % ክፉ ሥራህ ግን ደግነት ! 
	የድሆች ነፂ አውጪ የእውነት ነፂነት የንቅልፍ ታላቅ ወንድም የዘለዓለም ዕረፍት ፍጡራን በሐሰት ስለሚደለሉ ፣ ደሀም እንደ ሀብታም አንተን ጠላህ አሉ ! »
	ይህን ስናገር አሸባሪው ንግግሬ ግራ አገባትና « ለካ ! በዚህ ባዶ መንገድ ዳር ሳድር ሰይጣን አስረግዞኝ ኑሯል ! » አለች እያለቀሰች ።
	እኔም እጅግ ስለራራሁላት « እናቴ በመሆንሽ ከዚያም በላይ ደሀ ስለሆንሽ አዝንልሻለሁ ። ነገር ግን ራስሽ መብትሽን የማትጠብቂ ሁነሽ ለሌሎች ደግሞ ባርነትን ስለምታስተምሪ መሞት አለብሽ ! » አሌት ።
	እሷም በመጥፎው ዕድሏ አምርራ ታለቅስ ጀመር ። ያለቀሰችውም ጥቅሙን ያላወቀቺው የነፂነት ነበልባል የሚያነደኝ ፅንስ በሆዷ ስላገኘች እንጂ በእርግጥ የበደላትን መከረኛ ኑሮ በማስታወስ አልነበረም።

3
	ይህን በመሰለ ጭቅጭቅ አደገኛ የሆንሁት ፅንስና ደሀዋ እናቴ ስንሟገት ብዙ ጊዜ ካጠፋን ቤላ « የምችል ብሆን በዓለም የሚገኘውን ነገር ሁሉ አድርግልኝ ብትዩኝ አደርግልሽ ነበር ። ባርነትን ተቀበል ለባርነት ተወለድ ብለሽ የምታቀርቢውን ልመና ግን እንኳን አንድ ጊዜ መቶ ጊዜ ብትሞቺ እሺ አልልሽም» አሌት ።
	« ታዲያ ምን ይሻላል ፧ »
	« መብትሽን ለማግኘትና እኔንም ከነመብቴ ለመውለድ ሞክሪ ! »
	« እንዴት እችላለሁ ፧ »
	« ካልቻልሽ እንሙት ። »
	« ዋረ ስለፈጠረህ ብለህ ተወለድ ! »
	« ፈጣሪም የፈጠረኝ ለባርነትና ለችግር ከሆነ እሱንም አሻፈረኝ ብየዋለሁ ። ግን እሱ እስከዚህ ቂል አይደለም ። እሱ የነፂነት ዓለም ፈጠረ ። ግፈኞች ነፂውን ዓለም የባርነት ዓለም አደረጉት። ቂሎችና ደካሞችም ራሳቸውን የባርነት ማስፈሪያ ወደብ አደረጉት። መልካም ! ባርነትን የሚሹ ባሪያ ይሁኑ ! የነፂ
ነት ጠበቃ ስሆን « ባሪያ የመሆን ነፂነት » ይሰጠን የሚሉትንም የወደዱትን ባርነት እንዲጠግቡት መተው አለብኝ ። እኔን ወደ ባርነት ግባ ሲሉኝ ግን ታላቅ ጠብ መፈጠሩ ነው ! ስለዚህ ኆ አሻፈረኝ ለባርነት አልወለድም !ነ » ብሏል በይ ! ሰውን ለመወንጀልና እምቢተኛ ነው ለማለት ዳኛ ሞልቷል ። ዳኛ የማያገ
ኙት ለነፂነት የሚሟገቱት ናቸው እንጂ ነፂነት ፈላጊዎችን ለመክሰስ የዓለም ፍርድ ቤቶች ሁሉ ክፍት ናቸው ክሰሺኝ ። ኆ እምቢ ,  አለ በይ ! » አሌት ። ተስፋ ቢሷና ረዳት % የለሽዋ እናቴ በዚህ ተአምር ! በዚህ በዓለም ላይ ተሰምቶ በማያውቅ ደወል የአእምሮዋ ጆሮ ተሳቀቀ ። ያለችበትን ረሳች ። መፈጠሯም ሕልም መሰላት ።
	ጨርሶ ዓለምን ዘነጋችና ድካሙ እስኪያሸንፋት ድረስ እየቃዠችና እየለፈለፈች እመሬቱ ላይ ተዘረረች ። እዚያው ተዘርራ እኔ ብቻ የምሰማውን ትንሽ ትንሽ ትንፋሽ እየተነፈሰች ተላላፊዎች ሰዎችም « አዬ ! እዚህ ላይ ሰው ሙቶ ወድቋል መሰል ! » እያሉ ሲያልፉዋት ብዙ ጊዜ ቆየች ።

የመጀመሪያው እሥራቴ ።
	
	ተገድጄና ታሥሬ የማልፈልጋቸውን ነገሮች መሥራቴ ተጀመረ ! እናቴ በኔ ምክንያት ደክማ በወ ደቀችበት ጥግ ሁሉት የፖሊስ ወታደሮች ሲያልፉ በድንገት አይዋት ። መቼም እግዚአብሔርም እኔን ለማ
ሠቃየት አሢሮብኛልና በዚሁ ጊዜ ፖሊሶች ከወትሮው በተለየ ሁኔታ ደነገጡ ። ቶሎ ስልክ ደውለው በድንገተኛ አደጋና በሽታ የተጐዱትን ሰዎች ወደ ሆስፒታል ለማድረስ የተዘጋጀ መኪና ( አምቡላንስ ) እንዲደርስ ጠየቁ ። መኪናውም ቶሎ ደረሰ ። እነሱም ወደ ደሆች መታከሚያ ሆስፒታል ወሰዱን። የሆስ
ፒታሉ ዋና ሐኪም ቶሎ ብሎ ለምርመራ ቀረበ ። የናቴን ሆድ በጁ እየዳሰሰ ሲያይ ጣቶቹን በርግጫ ለመስበር ፈልጌ ትንንሽ እግሮቼን አወናጭፌ ነበር። ግን በከንቱ የደሀዋንና ራብ የጐዳትን እናቴን ሆድ አቈሰልሁ ። ወዲያው ራጂ እንድትነሣ አዘዘ ! ወደ ራጂ ክፍል እንደሄድን የመመርመሪያውን መሣሪያ ብርሃን በዓይኔ ላይ ቡግግ ሲልብኝ « ዋረ ወይድ ዓይኔን እንዳታጠፋ ! » አልሁ ። ግን የሰማኝ ያለ አይመስለኝም ። የራጁ ውጤት ያለቀደዳ ( *ፕራሲዮን ) ልወለድ የማይቻል መሆኑን መሰከረብኝ ። ደሀዋ እናቴ በኔ ምክንያት ሆዷን መቀደዷ በጣም አሳዘነኝ ። ዝም ብዬ ልወለድላት ፈልጌ ነበረ። ግን ይህን ያሰብ
ሁት ከሐኪም ትእዛዝ ቤላ ሆነ ። ሐኪሞችስ ዘመናውያን በኃይል ገዥዎች (ዲክቴተሮች ) አይደሉ « እኛ ከተናገርነው ውጭ እግዜርም ሊሠራ አይችል። የሕይወት ባለሥልጣኖች እኛ ነን ። » ብለዋል ። በዚህ ምክንያት ምንም ማድረግ ስላልቻልሁ በፖሊስ አስገዳጅነት በሐኪም ቀዳጅነት የሽፍትነት ዋሻዬ ወይም እንደእኔ አስተያየት የነፂነት ምሽጌ ከሆነው የናቴ ሆድ እንድወጣ ተገደድሁ ። እናቴ ሆዷን ልትቀ
ደድ የማደንዘዣው መድኃኒት ተደርጎላት በድን ስትሆን እኔም እሷም ከዚህ ዓለም የባርነት ቀንበር ነፂ ወ
ጣን ብዬ ደስ ብሎኝ ነበር ።
	ግን ደስታዬ ከንቱ ኖሯል ! ሆዷን ቀደው ከተደበቅሁበትና ሕይወቴ በዚያው እንዲያልፍ ከፈለግሁበት ዋሻ አወጡኝ። በሕይወት ዘመኔ ያየሁትን የተጨማለቀና አሳዛኝ ኑሮ ሁሉ ቁልጭ አድርጎ ያ
ሳየኝን የዚህ ዓለም ብርሃን ለመጀመሪያ ጊዜ ሳይ ምንም እንኳ ሌላ ነገር ለማድረግ ዓቅም ባጣ እጅግ አም
ርሬ በማልቀስ ኃዘኔንና ቁጭቴን ለተመልካች አሰማሁ ። ወዲያውም ወደሐኪሙ እየተመለከትሁ « ቆይ ግዴለም አንተ ደደብ ! መኖርን እንጂ ለመኖር የሚያስፈልገውን የማታውቅ ሟቹን አካል የምትጠብቅ የማይሞተውን መንፈስ ግን የማታውቅ በዚች ቀን አንተ አዋቂ ሐኪም ተባልህባት ! እኔ ግን ወደማልፈ ልጋት መከራና ስቃይ አዘጋጅታ ወደምትጠብቀኝ ዓለም መጣሁባት። ዕውቀትህን አደንቃለሁ ። ሰውን በማገልገልህና ጊዜያዊ ሥቃይን በመከላከልህ አመሰግንኻለሁ ።
	ነገር ግን በዓለም እስካለሁ ድረስ አብዛኛውን ጊዜ የሚያሠቃዩኝን ችግርን ፣ ድንቁርናን ፣ ግፍን ባርነትን ለመከላከል ቀርቶ መኖራቸውን ስለማታስብ ደደብ እልኻለሁ ። ለመሆኑ ከተደበቅሁበት ጐትተህ 
ስታወጣኝ ምግቤን ልብሴን ቤቴን አዘጋጅተህልኛል ፧ ወይስ እንደ እናቴ በባዶ ሜዳ ላይ ልትጥለኝ ነው፧»
ብዬ ስጠይቀው ሽማግሌው ሐኪም ዐይቶትና ሰምቶት በማያውቀው ነገር በጣም ደነገጠና ከቆመበት ወደቀ እኔም ከጁ አምልጬ ወደቅሁ። ቆንጆ ጐረምሳ ካላየች በቀር በዓለም ላይ የሚያስደነግጣት ነገር የሌለ አንዲት ነርስ ምኑንም ሳታስተውል ቆይታ ሐኪሙና እኔ በወደቅን ጊዜ ቶሎ ብላ እኔን አንሥታ በጨርቅ ጠቅልላ አስቀመጠችና ሌላ ሐኪም ጠርታ ዶክተሩንም አነሡት። ሌላው ሐኪም የተቀደደውን የናቴን ሆድ ሰፍቶ ወደ መኝታ ክፍል እስኪልካት ድረስ ሌሎቹ የሕክምና ሠራተኞች በድንጋጤ ለታመመው ሐኪም አስፈላጊውን ርዳታ አድርገውለት ነፍሱን ዐውቆ ቆየ ። ብዙ ሳይቆይ ከተኛበት ተነሣና «ምን ነበር ያየሁት ምን ነበር ያየሁት ! » አለ ።
	ከጥጉ የነበረው ሐኪምም « ቆይ ! ጥቂት ቆይ ! » አለው። የታመመው ሐኪምም መለሰና 
	« የለም የሆንሁትን ማወቅ አለብኝ ፧ » አለ ።
	« በጣም ደንግጠህ ወድቀህ ነወ » አለው ደኅናው ሐኪም ።
	« በምን ምክንያት  ፧ »
	« *ፕራሲዮን አድርገህ ከናቱ ሆድ ያወጣኸው ሕፂን በጣም ስለወቀሰህ ። »
	« እኸ ! ገባኝ ! ይህን ተአምረኛ ሕፂን ማየት አለብኝ ። »
	« ተው ጥቂት ቆይ ! »
	« በፍጹም አልቆይም ! »
	ከዚህ ቤላ ታሞ የነበረው ሐኪም ተነሣና በጨርቅ ተጠቅልዬ ወደምልወሰወስበት ክፍል መጣ። ትክ ብሎም ዐየኝ ። « እስከ ሦስት አራት ወር የናቱን ጡት መጥባት አለበት » ሲል በጥጉ ላለችው ነርስ ነገራት ።
	« እምቢ ! የናቴን ጡት አልጣባም » አልሁት ። ለምን ፧ » አለኝ ።
	የሳንባ ነቀርሳ ( ቱቤርኩሎሲስ ) አለባትና ታስተላልፍብኛለች በግድ አስወልዳችሁ በበሸታ እንድታሠቃዩኝ አልፈልግም » አልሁ ። በዚህ አዲስ ሁኔታ ሐኪሙ አሁንም ደነገጠ ። እንደመጀመሪያው አልወደቀም እንጂ አሁንም በመጠኑ አእምሮውን ሊስት ጀምሮ ነበር ። 
	ከጥቂት ጊዜ ቤላ እናቴ እኔ አለባት ስላልሁት በሽታዋ እንድትመረመርና ለኔ ግን ልዩ የሆነ የሕፂን ምግብ እንዲዘጋጅልኝ አዘዘ ። ከዚያም ቀጥሎ « ደግሞ ምን እንዲሆንልህ ትፈልጋለህ ፧ » አለኝ። « እኔም ከዓለም እስክወገድ ድረስ ብዙ ነገር እፈልጋለሁ ። ካንተ የምፈልገው ግን የሰውን ጤንነት ብቻ ሳ
ይሆን የሰውን ክብር የሰውን መብት ፣ የሰውን ነፂነት ፣ የሰውን ፍላጐት ጨምረህ እንድታውቅ ነው ። ያለዚያ ታላቁ ጋንዲ እንደሰደባችሁ እሰድባቼለሁ ። እንዲህ እያልሁ ! እነሱ የሥጋ ሐኪሞች እንጂ የመንፈስ ሐኪሞች አይደሉም ! የሰውዬውን ሕይወትና ጤንነት ካልበደለ ወንዱ ሰብአዊ ክብሩን አዋርዶ የሴትነት ሥራ እንዲሠራና ተፈጥሮው በማይፈቅደውና የመንፈስ ክብሩን በሚያጠፋው መንገድ እንዲያመነዝር ይፈቅዱለታል ። ከዚህም ቀጥዬ ግዙፉን ሥጋዊ አካል ብቻ ሳይሆን ረቂቁን መንፈሳዊ አካልም ጠብቁት ። ፍላጐቱንም ለመስጠት የመንፈስ ሐኪሞች ጭምር ሁኑ ! እላቼለሁ ፣ አልሁት። « የመንፈሳዊው አካል ምግብም ነፂነትና ዕኩልነት ያለው ኑሮ ነው ! » ስል ለደነገጠው ሐኪም ነገርሁት ።
	መካከለኛ ዕድሜ ያለው ሐኪም በግንባሩ በኩል የሳሳውንና ትንሽ ነፋስ ሲነካው ብልው ብልው የሚለውን ጠጉሩን በጁ ወደ ኤሊት እያስተኛ « ለመሆኑ ይህን በሕፂንነት ወራት ብዙ የማወቅ ኃይል ከምን አገኘኸው ፧ ከየትስ ተማርኸው ፧ » ሲል ጠየቀኝ ።
	በጨርቁ እንደተጠቀለልሁ እንቅስቅስ እያልሁ « እናንተ በአካል ብቻ የምታምኑ ! የነፂነት ፍቅር በአስተማሪና በግዙፍ አካል ብቻ ሳይሆን ሕይወት ካለው ፍጡር ሁሉ ስሜት ጋር ተቀላቅሎ የሚፈጠር ነገር ነው ። አውሬው ሲያቈስሉት እጅግ የሚበሳጨውና ታላቅ ጀብዱ የሚሰራው እንስሳው ልረድህ ሲሉት የሚፈራገጠው በናንተ ዩኒቨርሲ+ ውስጥ ስለነፂነት ጥቅም ያስተማረው ኑሮ ነው ፧ የነፂነት ስሜት በደም ሕዋሳት ሁሉ ተሠራጭቶ አብሮ የሚፈጠር ነገር ነው ። ይልቁንም በተንኰል የተፈጠሩ ትምህርቶችና ስብከቶች ፍጡር ሁሉ በተፈጥሮ ያገኘውን የነፂነት ስሜት እየደመሰሱ ወደባርነት የሚያስተላልፉ ጠንቆች ናቸው ። በኃይል ከሚሰበር ኃይል ይልቅ በደም ውስጥ ያለውን የነፂነት ነበልባል እያበረዱ ለባርነት ምቹ ፈረስ የሚያደርጉ በሰዎች የተፈጠሩ ከንቱ እምነቶች ናቸው ። ስለዚህ ከናቴ ሆድ የነፂነትን ስሜት ይዤ ብወለድ አይግረምህ ደግሞም እግዚአብሔር ሰውን ከነፂነት ስሜት ጋር ለመፍጠሩ ምልክት እንድሆነው ያዘጋጀኝ ልዩ ፍጡሩ መሆኔን ማወቅ አለብህ » አልሁት ።
	እንግዳ ትርእይትና ድንጋጤ በእውነት መኖሩን ያጠራጠረው ሐኪም ራሱን በተለመደው ሁኔታ ነቀነቀና « መልካም ! እኔ የምችለውን ሁሉ አደርግልኻለሁ » ካለ ቤላ « በጥሩ ሁኔታ አስተኝታችሁ አስፈላጊና ተስማሚ የሆነ ምግብ እንድትሰጡት » ሲል ለአንዷ ነርስ ትእዛዝ ሰጠ። ለብቻዬ ትንሽ የሕፂን አልጋ ተዘጋጀልኝና ተኛሁ ። በዚህ መንገድ ለሁለት ቀኖች በመልካም ሁኔታ እንደቆየሁ የፈራሁት ጥቃት መጣብኝ ።

የመጀመሪያው አድልዎና አድልዎን መቃወሜ ።
	ተገድጄ ከናቴ ሆድ በወጣሁ በሶስተኛው ቀን ጧት የሚያስፈልገኝ ምግብ ቶሎ አልሰጠኝ አለ ።
ነገሩ አድልዎ ኑሮበታል ። በሆስፒታሉ አንዲት ሀብታም ሴት ወልዳ ኑራ እኔን እንዲረዱ የተመደቡት ሠራተኞች ሁሉ እኔን የዱር አዳሪዋን ልጅ ከነመወለዴም ዘንግተው ሀብታሟ ሴትዮ ወደተኛችበት ክፍል ሄደው ሊጠይቅ ከመጣው ያጌጠና የደላው ቤተ ዘመድ ጋር ተዳብለው ያንኑ ክፍል ያጣብቡ ኑረዋል ። የኔ
ውን ነው እንጂ የምነግራችሁ ምስኪኗ እናቴማ በምን ሁኔታ እንዳለች ኅሊናችሁ ሊደርስበት ይችላል።
	ነገሩ ሁሉ ገባኝ በቊጣና በብስጭት የሕፂን ደሜ ፈላ ። ያለኝን ዓቅሜ ስገምተው ግን ከማልቀስ የማያልፍ ሁኖ አገኘሁት ። ባለኝ ዓቅም ከተኛሁበት አልጋ ላይ እየተፈራገጥሁ ባልጋው ዙሪያ የቆሙት መከለያዎች ከለከሉኝ እንጂ ከወለሉ ላይ ወድቄ ተፈጥፍጬ ለመሞት እየሞከርሁ ባለኝ ኃይል « እሪ !»
እል ጀመር ። እንደ ተቈጣ አንበሳ የሚያጉረመርም ድምፅና በበደል የሚጮኅ ድምፄንም ለሕዝብ የሚያሰማ የድምፅ ማጉሊያ መሣሪያ ባገኝ ኑሮ የሆስፒታሉን ግቢና ውጭ በጩኸት ባደባልቀው «እናንተ ለሰው ፊት የምታደሉ የእውነትና የቅዱስ ሥራ ጠላቶች ! » በሚል ቃል ተነሥቼ ነውራቸውንና ዓመፂቸውን የሚገልጽ ዲስኩር ባወርድባቸው በወደድሁ ነበር ።
	ግን አልቻልኹም ። ቢሆንም ባለ ዓቅም ተዋግቶ መጥፋትም እውነተኛ ጀግንነት ነውና የልቤ ምት በሁለት እጥፍ ፈጥኖ እስኪመጣ ድረስ ባለችኝ ትንሽ ድምፅ እጮኽ ጀመር ። ጥቂት እንደጮሁ ሐኪሙ በዚያ ጥግ ያልፍ ኑሮ ክፍሉን ከፍቶ ገባ ። ብቻዬን ሲያገኘኝም ደነገጠ። ከመደንገጡም በላይ አፈረ ። እኔም ቶሎ አልሁና የቁጭት ንግግሬን ጀመርሁ ። « ምን በደልሁህና ወደማልፈልገው ቦታ አምጥተህ ታሠቃየኛለህ ፧ ምነው መኖርን እንደ ታላቅ ነገር ትቈጥረዋለህ ፧ እኔኮ መኖር የምትሉትን ነገር ታላቅ አድርጌ አልቈጥረውም ። ግፍ አድልዎ ችግርና ባርነት ይከብዱኛል ። እነሱን የሚሸከም ደንዳና የስሜት ትከሻ የለኝም ። ነፂነት የሌለበትን ኑሮ ኑሮ ብትሉኝ እኔ ገሐነም እንጂ ኑሮ አልለውም ። በገሐነም እኖራለሁ ያለ ገብቶ ይቃጠል ! ያልፈለገንስ በግድ ገሐነም ግባ ለምን ትሉታላችሁ ፧ ለአንድ ሰው በቂና ተስማሚ ምግብ ያስፈልገዋል ትላላችሁ ። ግን ይህን እንዲያገኝ አትረዱትም ። እንዲያውም እንዳያገኝ ትከለክሉታላችሁ ! ፧ አልሁት ።
	እሱም በዕረፍት መልክ የሲጋራ ጢስ ያወየባቸው ጥርሶቹን ብልጭ አደረገና « ምግብህን አልሰጡህም ፧ ምግብህ በየጊዜያቱ እየተዘጋጀ እንዲቀርብልህ አዝዤ ነበርኮ ! » አለ። « ንጹሕ የሆነውን ባሕርያቸውን የረከሰ እምነትና ወግ ያበላሸባቸው የሕይወታቸውን ዓላማ ወደ አድልዎና ማጭበርበር አቅጣጫ የመሩ ሰዎች ትክክለኛውን ቅዱስ ተግባር ለመፈጸም ይችላሉ ብለህ እንዴት አመንህ ፧ ተለማም ጦና መስሎ ማደርን የሚሹ ሰዎች ጥቅም ካዩባቸው ሰዎች ሥር መልወስወስን ትተው ሰዎችን በትክክለኛ የፍቅር መንፈስ በሚያሳየው ቅዱስ ስሜት ለመደሰት ይሞክራሉ ብለህ እንዴት አሰብህ ፧ ለሚ ፈሩት ተረግጠው የሚደፍሩትን ረግጠው የመኖር ስሜት ቅዱሱን ተግባር ከነፍሳቸው ያስወገደባቸው ፍጡሮች እንደ እኔ ላለው የለማኝ ልጅ ይራራሉ ብለህ እንዴት ጠበቅህ ፧ » አልሁት ።
	መካከለኛ ዕድሜ ያለው ሐኪም ፊቱ በድንጋጤ ሰሜት ተለወጠ ። በትምህርትና በልምድ ያጠናው ነገር ግን በልማዳዊ ዓይን በማየት ችላ ብሎት የቆየው ነገር ሁሉ ትዝ አለው ። የኔ የትንሹና የደሀው ሕፂን ድምፅም እውነተኛውን የሰው ልጅ ማኅበራዊ ክፋት በኅሊናዊ ጆሮው ስለሰነቀረበት ከብዙ ጊዜ ጀምሮ ተሰምቶት በማያውቅ የኅሊና መበጥበጥ አመሰው። የሰው ልጆች በአካላዊ መቊሰልና በበሽታ ብቻ ሳይሆን በስንት የመንፈስ ቊስልና በሽታ እንደሚሠቃዩ አስታወሰ ። በማንኛውም ዓይነት ትምህርት የበሰሉ ሊቃውንት በአንድነት ለፍተውና አክመው ያድኑታል ብሎ ለማመን እንኳ የሚያጠራጥር ብርቱ የመንፈስ በሽታ አብዛኛውን የዓለም ሕዝብ እንደሚያሠቃየው ተገነዘበ ። በአዲስ ስሜትም ታወከ። ራሱንም ነቀነቀ። የደረቁትን ከንፈሮቹን በምላሱ አረጠባቸው ። ወደኔ እየተመለከተም « በምን ዓይነቱ ውቅያኖስ ገብቼ እንድዋኝና እንድሠጥም አሳሰብኸኝ አንት ተአምረኛ ሕፂን፧ » ሲል ጠየቀኝ ።
	« የለም እንደዚህ አትተርጒመው ! » አልሁት ። ንግግሬንም በማያያዝ « በጐ ተግባር ሰዎች ሁሉ ንቀው የተዋት ጣፋጭና ንጹሕ ምንጭ የሚጠጣትን ሁሉ ክፉ ተግባር ያሳደረበትን ጥምና ሱስ ቆርጣ የምታረካና የምታድስ ከገነት የምትመነጭ ደስታን የምትሰጥ ከጉድፍ የምታነፂ ከቊስል የምትፈውስ የሕይወት ፈሳሽ እንጂ ማንንም የምታሠጥም የጥፋት ውቅያኖስ አይደለችም ! » አልሁት ። ዓቅም አነሰኝና ቀረ እንጂ ራሴን ቀና ለማድረግ እየሞከርሁ « የሚሰማኝ ባገኝ እናንተ የውሸትና የግል ደስታ ለማግኘት የምትጣጣሩ ! መንገዳችሁ ጠማማና ወደጒድጓድ የሚመራ ነውና ተመለሱ ! ወደ እውነ
ተኛ ደስታና ሰላም የሚመራችሁን ቅንና ነፂ መንገድ ተከተሉት ! የሌሎችን ሥቃይ ለማቃለል ራሳችሁንም ከሥጋትና ከኅሊና ሥቃይ ነፂ ለማድረግ የግፍን የአድልዎን የብልጠትንና የክፋትን ከተሞች ለቃችሁ ነፂነት ፣ ሰላም ፣ ደስታና ፍቅር ወዳለበት የደግነት ከተማ ሸሹ ! ሰፊውና ሀብታሙ ዓለም ያለው በደግነት ከተማ ነው ። የክፋት ከተማ ችግር ፣ በሽታ ፣ ድንቁርና ፣ ሥጋት ፣ ሥቃይ ትዕቢት ነውርና ጥርጥር ያጨናነቁት የጦርነትና የግድያ ሜዳ ነው ! ሁላችሁም ወደ በጐ ሥራ ብርሃን ተመልከቱ ! ሁሉም ግልጽና መልካም ሁኖ ይታያቼል ! የዓለምን ሰፊነትና መልካምነት እንዳታዩ የሚያደናብራች ሁንና በውስጡ የታሠራችሁበትን የጨለማ ወህኒ ቤት ስበሩ ! ራሳችሁንና ወንድሞቻችሁንም ነፂ አድርጉ ! እያልሁ እጮህ ነበር ። ነገር ግን የሚሰማኝ እንደማላገኝ በማወቄ የነፂነት ቁንጮ የሆነውንና ሶክራትስ « አሰናካይ የሌለው ጣፋጭ ዕንቅልፍ ! ወይም ወደተሻለ ዓለም የሚያሸጋግር ጉዞ » ብሎ የሠየመውን እኔም « ያለ አድልዎ የተሰጠ ዕረፍትና ነፂነት ወይም « ወደትክክለኛ ዳኛ የሚያደርስ ጥሪ » ብዬ የምጠራውን ሞትን አግኝቼ ራሴን ብቻ ከዓለም የጨለማ ጉዞ ነፂ ለማውጣት ወስኜ ነበር ። ግን ለዚህም ነፂነት አላገኘሁም ። አሁንም የሰው ክፋት እሥረኛ ሁኜ እገኛለሁ » አልሁት ።
	ይህን ቃል ከአንድ በዕድሜ እንደሱ ከሆነ ሰው ቢሰማው ቢያስደስተውም ያለመጠን አያስገርመው ነበር። ግን ይህን ሁሉ የሚሰማው ከናቴ ሆድ ከወጣሁና ዓለምን ካዬት ገና ሦስት ቀን ከሆነኝ ሕፂን አንደበት በመሆኑ በጣም እየተገረመ አንዷን ነርስ ጠርቶ ምግቤን እንድትሰጠኝ አዘዘና እናቴ ወደተኛችበት ክፍል ሄደ ። እዚያም እኔ አለባት ያልሁት የሳንባ ነቀርሳ በእውነት ያለባት መሆኑን የሚያረጋግጠውን የምርመራ ውጤት ዐይቶ የባሰውን ከተገረመ ቤላ « ይህን ልጅሽን ከምን ነው የፀነስሽው ፧ » ሲል ጠየቃት ።
	እሷም ቶሎ ብላ « የለም ጌታዬ ! የሰይጣን ልጅ መሆን አለበትና ቶሎ በመርዝ ግደሉልኝ ! » አለች ።
	ሐኪሙም በተለመደ ለዘብታው ፈገግ አለና « * ! መልካም ሰይጣን ! ሰይጣን እንደዚህ ያለ የሚወልድ ከሆነስ የኛ ሴቶች ሁሉ ከሰይጣን ወንዶች የኛ ወንዶች ሁሉ ከሰይጣን ሴቶች እየተጋባን ምነው ዓለምን እንደዚህ ሕፂን ባሉ ክልስ ትውልዶች በሞላናት አለ ። ንግግሩንም ሳያበዛ « ከኔ የተሸለ የምታው ቂው እንዳለ ብዬ ነው እንጂ ! ሰይጣን ላለመሆኑስ አረጋግጬ ዐውቀዋለሁ » አለና መድኃኒትና ምግብ አዝዞላት ወደኔ ተመለሰ ወደኔ ሲመለስም የቀረበልኝን ምግብ አልበላ ብዬ ሳስቸግር ቆየሁት ።
	« ምነው አትመገብም ፧ » አለኝ ።
	« አልመገብም » አልሁት ።
	« ለምን ፧ »
	« የረኃብ ዓድማ አደርጋለሁ ! »
	« ምን ስለሆንህ ፧ »
	« አስፈላጊው ምግብ ስላልቀረበልኝ ። »
	« ቀርቦልህ የለም ፧ »
	« ምንስ አፌ ብዙ እንዲናገር የማላውቀው ኃይል ቢያስገድደኝ ሕፂን መሆኔ ቀረ ፧ ደረቅ ገንፎ እንዴት አድርጌ ልዋጥ ፧ ከዚህ ጥቂት ተርቤ መሞቱና ማረፉ ይሻለኛል ። ድኅነት ርስት አይደለም ። የሰው ልጅ ሁሉ ፍላጐት አንድ ነው ። ለሀብታሞቹ ልጆች የሚያስፈልገው ወተት ለኔም ያስፈልገኛል። የናቴን ጡት መጥባት ሲገባኝ በበሽታ ስትሠቃይ እንድትኖር ስለተዋቼት የናጥ ጡትን የመጥባት ዕድል አመለጠኝ ። ከዚህ በላይ ደግሞ የላም ወተት ከለከላችሁኝ ! የኔ ሆድ ያገራችሁን ሀብት የሚያጐድለው ከሆነ አልፈልግባችሁም ። የናቴ ቅርስ የሆነቺውን ራቤን ወርሼ ባጭሩ እገላገላለሁ » አልሁ ።
	በዚህ ጊዜ ሐኪሙ ነርሷን ተቈጣት እጅግም ገላመጧት ። ከዚያም ቀጥሎ « ከዛሬ ጀምሮ »
	« በደንብ የተዘጋጀ የከብት ወተት » 
	« ከጥቂት ቀኖች ቤላ ወተትና የፍራፍሬ ጭማቂ » ከዚያ ቆይቶ ወተት የፍራፍሬ ጭማቂና አጥሚት » ከዚያ ጠንከር ሲል ወተት የፍራፍሬና የቅጠላ ቅጠል ምግቦች እንዲሁም ከዕንቊላል ከዓሣ ከሥጋና ከእህል የተሠሩ ለስላሣ ምግቦች እንዲያገኝ ማድረግ አለብሽ ።
	« አንዳንድ ጊዜ ወደውጭ እየወጣም የፀሐይ ብርሃንና ሙቀት እንዲያገኝ መደረግ አለበት » ሲል አዘዘልኝ ።
	ሕፂናት ሁሉ እንደእኔ በቆራጥነት ነፂነት ቢፈልጉ ሰዎች ሁሉ እኔን እንዳጋጠመኝ ደግ ሐኪም የሰውን ስሜት ቢያከብሩና በሚቻላቸው ተገቢ ፍላጐቱን ለመፈጸም ቢሞክሩ የዓለም ክፉ ሥራዎች ሁሉ ጠፍተው ሰላምና ፍቅር በገነኑ ነበር ።

4

ከቄስ ጋር ስለመጣላቴ ።
	ብዙዎች ክርስ+ያኖች እንደሚያደርጉት ሁሉ ደሀዋ እናቴም እኔን በሕፂንነቴ ወራት ክርስትና ማስነሣት ስለነበረባት ገና ከበሽታዋ ሳትድን እኔን ይዛ ወደቤተ ክርስ+ያን ለመሄድ ተነሣች ። እኔም አልሄድም ልላት ፈልጌ ነበር ።
	ነገር ግን በየጊዜው አላሳዝናትም በማለት ዝም ብዬ ስታዝለኝ ታዘልሁ ። ሐኪሙም እኔ የዘወትሩ ታሟጋች ዝም ብዬ ስሄድ ስላየ ለናቴ መሄድዋን ፈቀደላት ። 
	ወደ ቤተክርስ+ያኑ እንደደረስን አጥማቂው ቄስ ወደኛ መጣ ። የለበሰው ጥቁር እጀ ሰፊና ጥቁር ቦላሌ ከጥቁር ጫማው ጋር ነበር። ሰውየው ልጅ እግር እንደመሆኑ መጠን ለውበት ታስባ የተሰፋች የምትመስለው ቅሽር ቆቡ ሐር ከመሰለው ጢሙ ጋር ለመልኩ ልዩ ውበት ሰጥተውታል ።
	ዘመናዊው ቄስ ሰውነታቸውን በረኃብ በመታረዝ በስግደትና በጸሎት አጐሳቁለው ከሚኖሩት ጥንታውያን ቄሶች በማንኛውም ነገር የተለየ ለመሆኑ ከፊቱ ላይና ከደረቱ ስፋት የበለጠ ምስክር አያሻም ነበር ።
	ይህ ቄስ ከጓደኞቹ ጋር ሁኖ መጽሐፈ ጥምቀት ካነበበ ቤላ ጥቂት አዜመና በቀዝቃዛ ውኃ ነከረኝ 
እኔም የመከላከያ መሣሪያዬ የሆነቺው ጩኸቴን ስለቅ የሚሰማኝና የሚተወኝ ባጣ « ምነው አባቴ በጠዋቱ በቀዝቃዛ ውህ ያደፍቁኛል ፧ » አልሁት ።
	ቄሱ በፍጹም ደነገጠ ለሱ ክብር ተአምር ሊወርድለት በዚህ ጊዜ ብቻ የተናገርሁለት ሕፂን መስየ
ውም በመጠኑ የደስታ ስሜት አደረበት ። ነገር ግን ራሱ ተአምር ለማሳየት በቂ አለመሆኑን ውስጣዊ ስሜቱ ሲያስረዳው ሰይጣን ይሆን ፧ ብሎ ጠረጠረ ። የዋሁ ቄስ በልፍለፋ ሳስቸግር መቆየቴን አልሰማ ! 
« ሰይጣን ርኩስ መንፈስ ውጣ ! » እያለ በውሀው ሊቸረኩፈኝም ፈለገ ። እኔ ግን ሰው ስለሆንሁ « አባቴ እንዳይነኩኝ ለመሆኑ ምን ማለትዎ ነው ፧ » አልሁት ።
	« አንተ ማን ነህ ፧ » አለኝ ቄሱ ።
	« ሰው ነኝ » አልሁት ።
 	« ከየት መጣህ ፧ » 
	« ከናቴ ሆድ »
	« ማን ፈጠረህ ፧ » 
	« ሁሉን አስተካክሎ የፈጠረ »
	« ሃይማኖትህ ምንድነው ፧ »
	« ሁሉን በፈጠረ ፈጣሪ ማመን ። »
	« በምን ሁኔታ ፧ በማንስ ትምህርት መሠረት ፧
	« በፍጹም ስሜት ራሱ በሰጠኝ ትምህርት »
	« ክርስ+ያን ነህ ፧ እስላም ፧ ወይስ በሌሎች ሃይማኖቶች የምታምን ፧ 
	« ሁሉንም አይደለሁ ። በፈጣሪ ብቻ የማምን ነኝ »
	« ሃይማኖት የለህም ማለት ነዋ ፧ »
	« የሃይማኖት ክፍል የለኝም እንጂ ሃይማኖትስ አለኝ »
	« ፍሮቴስታንት ፧ ካቶሊክ ፧ ወይስ *ርቶዶክስ ፧
	« ከማናቸውም የለሁ »
	« በል አሁን ክርስ+ያንነትን ተቀበል »
	« መቼ ተረዳሁትና ልቀበለው ፧ »
	« የናትህ እምነት ስለሆነ ተቀበለው ። »
	« እኔ የፈጣሪን እንጂ የናቴን ሃይማኖት አልቀበልም ። እናቴ ምንም አታውቅ። እንደኤ በሕፂንነቷ ተገዳ ተቀበለችው እንጂ ሃይማኖቷ ምን ምሥጢር እንዳለው እስከ ዛሬ እንኳ አታውቅም ። ስለዚህ የሷን ሃይማኖት እውነት ብዬ አልቀበልም ። »
	« ታድያ ምን ልትሆን ትፈልጋለህ ፧
	« መልካም ! እንደ አንዳንድ ቄሶች እውነት ፈላጊዎችን ሰይጣን የሚሉ ባለመሆንዎና ፍላጐቴን በመጠየቅዎ አመሰግንዎታለሁ ። ፍላጐቴን ከጠየቁኝ የሃይማኖትን ምንጮች ሁሉ መርምሬ የሃይማኖት መጽሐፎችን ሁሉ አንብቤ ከመረዳቴ በፊት ወደማንኛውም የሃይማኖት ክበብ አልገባም ። ለመኖሩ ሥራዎቹ በሚመሰክሩለት ፈጣሪ ግን አምናለሁ ። ፍላጐቴም ይህ ነው » አልሁ ።
	« ትክክለኛውንና እውነተኛውን የክርስ+ያንነት እምነት ላስረዳህና ተቀበለዋ ! » አለኝ ቄሱ ።
	« እውነተኛ እምነት ከያዙ ከናቱ ክንድ ያልወረደና ምንም የማያውቅ ሕፂን ከመስበክ ለማመዛዘንና ለመመራመር የሚችለውን የበሰለ ሰው ለምን አያስተምሩም ፧ በዓለም ውስጥ ክርስ+ያን ያልሆኑት ከክርስ+ያኖች የተወለዱ ሕፂናት ብቻ ናቸው ፧ »
	« አንተ ሰይጣን መሆን አለብህ  ! »
	« ሰይጣን ማለት ያልገባውን ነገር አልገባኝም የሚልና እውነትን ፈላጊ ነው ፧ ሰይጣን እንዲህ ከሆነስ ምነው ሰይጣን በሆንሁት ! » ስል ቄሱ እያማተበ « አንድ አምላክ በሆነው በአባትና በልጅ በቅዱስ መንፈስም ስም ሰይጣን ከኔ ራቅ ! » አለ ።
	እኔ ሰይጣን ባለመሆኔ ልርቅ አልቻልሁም ። እናቴ ግን ደንግጣና ዕድሏን አምርራ ይዛኝ ሸሸች ። ቄሱም እኔንና እናቴን በማባረሩ በጸሎቱ በሠራው ኃይል ሳይደሰት አልቀረም ።

5
ከጋዜጠኞች ጋር ስለመነጋገሬ ።

	በየቀኑና በየሳምንቱ እየታተሙ የሚወጡት ጋዜጦች አዘጋጅዎችና ወሬ አቅራቢዎች አዲስ ወሬ ለማግኘት በሚያደርጉት መሯሯጥ በየቦታው ሲጣደፉ የኔን ዜናም ፈልገው ደረሱበት ። እኔ ከተወለድሁ 
በትና በሽተኛዋ እናቴ ከተኛችበት ሆስፒታል ድረስ ተሰብስበው መጡና በመጀመሪያ ከሆስፒታሉ ዋና ሐኪም ጋር ተገናኝተው ተነጋገሩ። ሐኪሙንም እየደጋገሙ ፎቶግራፍ አነሡት። ከዚህ ቤላ ሐኪሙ እየመራቸው እኔ ወደተኛሁበት ክፍል ዢጉድጉድ ብለው ገቡ ። እኔም ትኩር ብዬ ተመለከቴቸው ። ማንኛውንም ሁኔታዬን ሲመለከቱ ከብዙዎቹ እምቦፌ እምቦፌ ሕፂናት የማንስ ነበርሁ እንጂ ከሌሎች በምንም ተለይቼ የማልታይ በመሆኔ በሰሙት ወሬ ሁሉ ጥርጣሬ ገባቸው። ከጋዜጠኞች መካከል ትኩስ ወሬዎችን በማቅረብ ዝነኛ የሆነ ወሬ አቅራቢ (ሪፖርተር) « ታዲያ ለተነገረን ወሬ ሁሉ መረጃ አድርገን የምንይዘው ምን የተጨበጠ ነገር አለ፧ » ብሎ ሐኪሙን ጠየቀ በትክሻው ያነገተውን የፎቶግራፍ ማንሻ መሣሪያ (ካሜራ) በጁ እያስማማ ።
« መልካም ! እሱን ልትጠይቁት ትችላላችሁ » አለ ሐኪሙ እንዳልበርቅበት በሥጋት እኔን እየተመለከተ ። ጋዜጠኞች ግን እርስ በርስ እየተያዩ ክፍሉን በሳቅ አደባለቁት። ጩኸታቸው ስላደረቀኝ በጣም ተናደድሁና ላለቅስ ከሞከርሁ ቤላ ልቅሶውን ትቼ « ብዙ ጊዜ እንደምታደርጉት ፈጥራችሁ አውሩ እንጂ ምን መረጃ ያስፈልጋቼል ! » ስላቸው ሁሎችም በድንገተኛ ድንጋጤ ክው ብለው እርስ በርሳቸው እየተያዩ ጥቂት ጊዜ ዝም አሉ። ሐኪሙ ግን በተራው ፈገግ ብሎ ያያቸው ጀመር ።
	ትንሽ ከቆዩ ቤላ ያው ጋዜጠኛ ወደኔ ቀረብ አለና « ምን ዓይነት ፍጡር ነህ ፧ » ሲል ጠየቀኝ።
	« እንደምታየኝ ሰው ነኝ » አልሁት ።
	« ሁለተኛ የተወለድህ ፍጡር ነህ ፧ »
	« እኸኸ ! አንተ ዓለመኛ ነህ ወንድሜ ! እንኳን ሁለት ጊዜ ልወለድ ያንድ ጊዜ መወለድ ዕዳ አሠቃይቶኛል ። አንተስ ምን ያለኸው ጨካኝ ነህ ደሞ ! »
	« ታዲያ የዓለምን ብዙ ጣጣ ከመቸው ዐወቅኸውና ተረዳኸው ፧ »
	« እንግዳ የሆነባቸው እኔ ችግሩን ሁሉ በቃሌ ስለገለጽሁላችሁ ነው እንጂ ሕፂናት ሁሉ የዓለምን አስቸጋሪነት ያውቃሉ። ሲርባቸውና ሲጠማቸው እንዲሁም ሲያማቸውና ፍላጐታቸውን ሲያጡ ያለቅሳሉ ይህም የደረሰባቸውን ችግር በሚችሉት ቋንቋ ማለት በልቅሶአቸው ለመቃወም የሚያደርጉትን ሙከራ ያሳያል ። እኔን ግን የሕፂናትን ስሜትና ፍላጐት ለዓለም ሕዝቦች እንዳሰማ ፈጣሪ ከቀና አንደበትና እውነ
ትን ከማወቅ ጋር እንድወለድ አደረገ ።
	« በእውነት ትክክለኞችና እውነተኛ ነገር ገላጮች ከሆናችሁ ሂዱና በየጋዜጦቻችሁ የሕፂናትን ድምፅ ለዓለም ሕዝብ አሰሙ ። እኛ ሳናውቅ በየቦታው የሚንገላቱ አሳዳጊ ጠባቂና አስተማሪ ያጡ ሕፂናት
ሁሉ ጩኸታቸውን ወደ ፈጣሪያቸው ያቀርቡብናል። ይከሱናል ወንጀላችንንም ይገልጹብናል ብላች%< ተናገሩ ። በብዙ ሕፂናት ላይ የሚደርሰው መከራ ሁሉ የኛ ማፈሪያና መወቀሻ ሊሆን ነው ውለዱን ሳይሉ እየተወለዱ የዓለምን ሥቃይ እንዲሸከሙ በተለምዶ የተፈረደባቸው ሕፂናት በታላቅ የእፍረት ማዕበል ሊያስውጡን ነውና እናስብ። ለሚወለዱ ሕፂናት ሁሉ መልካም ዕድልና የመኖር ተስፋ እንዲኖራቸው ከመወለዳቸው በፊት እናስብላቸው ብላችሁ ስበኩ! » ብዬ ስናገር አንዳንዶቹ ብቻ የምናገረውን ቃል በማስታወሻ ለመያዝ ሲሞክሩ ብዙዎቹ ፈዘው አፍ አፌን ይመለከቱ ነበር ። እኔም ንግግሬን ቀጠልሁና ከሕፂናት የተለየ ሕፂን አገኘን ብላችሁ በምትሰጡት ትኩስ ወሬ ከምታገኙት ጥቂት ገንዘብ ይልቅ የድሆች ሕፂናትን አቤቱታ ለዓለም ሕዝብ በማሰማታችሁ በምታገኙት የመንፈስ ስሜት ለመደሰት ሞክሩ! አሌቸው ።
	ከዚህ ቤላ ለጉድ የተወለድሁ ሕፂን መሆኔን በማመን በዚህ በኩል ያለውን ጭቅጭቅ ተውና ከኔ የሚወጣውን ንግግር ለማዳመጥ ፈለጉ ።
	ወጣቱ ወሬ አቅራቢ ከሁሉም ቀድሞና ቀልጥፎ ቀረብ አለኝ። ከዚያም « ወደፊት የሚወለዱት ሰዎች ሁሉ ትክክለኛና ቀጥተኛ ኑሮ ለማግኘት እንዲችሉ ምን ማድረግ ይሻል ይመስልኻል፧ » ሲል ጠየ ቀኝ ። እኔም የሚከተለውን ሰፊ መልስ ሰጠሁት ።
« ጥያቄው እጅግ ከባድ ነው ። የዚህን ጥያቄ መልስ በቃል መመለሱ ቀላል ነው ። በሥራ ላይ ማዋሉ ግን ከባድ ነው ። ሰዎች ምንም እንኳን በተፈጥሮ በሚያገኝዋቸው አንዳንድ ስጦታዎች ቢለያዩ ፍላጐታቸውና ተፈላጊነታቸው አንድ ነው ። ምንም ዐዋቂ ቢሆን ብቻውን በዓለም ላይ የሚያስፈልገውን ሁሉ ነገር ሊሠራ የሚችል ዐዋቂ ምንም ሀብታም ቢሆን ብቻውን ሠርቶ ሀብታም የሆነ ሀብታም ምንም አላዋቂ ቢሆን ባለም ላይ የሚፈለግበት ነገር የሌለው ደንቆሮ በዓለም ውስጥ አይገኝም።
	« በፍላጐት በኩልም ሁሉም ሰው ደኅና ነገሮችን ሊያገኝ ይፈልጋል መጥፎዎች እንዳይደርሱበት ይከላከላል ። የሆነው ሁኖ የሰው ዘሮች በጊዜ ብዛት ብዙዎችን ጐጂ ነገሮች አምነውባቸው ስለተገኙ ሰዎችን ከነዚህ መጥፎ እምነቶች ለመመለስ ብርቱ ትግል አስፈላጊ ነው ።
	« ጥቃትና ባርነት አይገባኝም የሚለው ተከላካይና ባሪያ መግዛትና ማጥቃት ይገባኛል የሚለው አጥቂ ሁለቱም አምርረው ሲታገሉ ማየት ለሰው ልጅ ጠቅላላ ሰላማዊ ኑሮ ያለንን ተስፋ ያደክምብናል።
	ስለዚህ ስለወደፊቱ መልካም ኑሮ ጠቃሚ ጐዳና ለመክፈት የሚቻል ቢሆን እነዚህን ጠንካራ ሕጎች በሥራ ላይ ማዋል ይገባል ። 
	1ኛ ፡ በሌሎች ጥቃትና ጒስቁልና የመደሰት ልምድ እንዲቀር ማድረግ ።
2ኛ ፡ የሌላውን ሰው ስሜትና ፍላጐት ከራስ ስሜትና ፍላጐት ጋር ሁልጊዜ ማነጻጸር ።
3ኛ ፡ የገዛ ራስንም የማይገባ ነገር በሚፈልግበት ጊዜ ፍላጐቱን መከልከልና ከወሰኑ እንዳያልፍ 
     በኅሊና ፍርድ መቅጣት ።
 	4ኛ ፡ የማይሠሩ ሰዎች የሚሠሩትን ሰዎች የድካም ፍሬ እየጋፈፉ በቁንጣንና በትዕቢት 
             እንዳይሞቱ ድሆች ሠራተኞችም የጉልበታቸውን ዋጋ እየተነጠቁ በችግርና በመጐሳቆል 
             እንዳያልቁ የሚከለክል ሚዛናዊ ፍርድ ማቆም ።
5ኛ ፡ ማንኛውም ሰው የሚያኰራው የሚመስለው ልዩ ነገር ቢኖረውም በኰራና ሰዎችን 
      በጐዳበት ጊዜ የሚኰራበት ነገር ከሰው በታች ያዋለው መሆኑን ማወቅ ።
6ኛ ፡ መሬትና ከውስጧ የምናገኛቸው ነገሮች ሁሉ በዚህ ዓለም ባለንበት ጊዜ ብቻ የሚያገለግሉን 
     እንጂ በመቃብር ውስጥ ወይም በሌላ ዓለም ሁነን ስለማንጠቀምባቸው ካስፈላጊ ድርሻችን 
     አልፈን ሌሎችን አስፈላጊ ድርሻቸውን ከማሳጣት መታገድ ።
7ኛ ፡ ዓለምን ጐርበጥባጣ ያደረጋት የነጣቂዎች ጮሌነትና የተነጣቂዎች ነፎዝነት እንጂ 
      እግዚአብሔር ሲፈጥርት ውብና ለሁሉ የምትበቃ የነበረች መሆኗን እያንዳንዱ ሰው 
      እንዲያውቅ ማድረግ።
8ኛ ፡ አንድ ሰው ቢያንስ ቢያንስ ራሱንና አካባቢውን እንዲሁም የሚኖርባትን ዓለም 
      የሚያውቅበት  መጠነኛ ትምህርት ሳይኖረው እንዳይቀር ማድረግ ።
9ኛ ፡ ለትምህርትና አዲስ ነገሮችን ለማግኘት ለማሰብና ለመፍጠር የሚያስችል የተሻለ አእምሮ 
     ያላቸው ሁሉ በችግርና ዕድል በማጣት ተሰናክለው እንዳይቀሩ በትምህርት ሜዳ የችሎታን 
     ልዩነት እንጂ የዘርን ልዩነት አለመመልከት ።     
0ኛ ፡ ማንኛውም ሰው በችሎታው ይነስም ይደግ በዓለም ውስጥ የሚፈለግበት ቦታ ያለው 
      መሆኑ እንዲታወቅና ባለው ዓቅሙ የሚሠራበት ዕድል እንዲሰጠው ማድረግ ።
01ኛ ፡ በማንኛውም ሰው ምክንያት የሰው ልጆች ማኅበራዊ አቋም እንዳይጐዳና እንዳይበላሽ 
       ለወገን ለዘር ለሀብታም ለደሀ ለታናሽ ለታላቅ ሳይል አጥፊዎችንና በጥባጮችን 
       ያለምሕረት የሚቀጣ ብርቱ ሕግ መመሥረት ።
       02ኛ ፡ ማንኛውም ሰው የሌሎችን መብት ሳይጐዳ የራሱን መብትና ድርሻ የሚከላከልበት ፍጹም 
       ነፂነት እንዲኖረው ማድረግ ። 
03ኛ ፡ እያንዳንዱ ሰው ሌሎች ከሌሉ ራሱ ብቻ ሊኖር አለመቻሉን ዐውቆ ለሰዎች ሁሉ ፍቅርና 
      ርኅራሄ እንዲኖረው ከልጅነቱ ጀምሮ ፍቅርና ርኅራሄን እንደሃይማኖቶች ሁሉ እንዲያጠና 
      ማድረግ ።
04ኛ ፡ ሀገርንና ነፂነትን ለመጠበቅ የሚያስፈልገው የጦር ሙያ ሲቀር ሌላው ጀግንነትና ፍሬ ቢስ 
      ውድድር ሰላምን ፣ ፍቅርን ፣ ነፂነትን ፣ ዕውቀትንና ብልጽግናን የሚያጠፋ ድኅነትን ፣ 
      ብጥብጥን ችግርን ፣ በሽታንና ረኃብን የሚያስከትል የልማድ ጠንቅ መሆኑን መረዳት ።
05ኛ ፡ መከበርና መወደድ በጉልበትና በመፈራት ሳይሆን በመልካም አድራጊነትና ለመከበር 
       በሚያበቁ ቅንነትና ትሕትና ባልተለያቸው ሥራዎች እንዲመሠረቱ ማድረግ ።
06ኛ ፡ እያንዳንዱ ሰው ለሚያደርገው ሥራ ሁሉ መገደድንና እንደእንስሳ በነጂ ኃይል መነዳቱን 
      ትቶ ተገቢ ተግባሩን በሚያመለክተው ቅን ኅሊናው የመታዘዝና የመመራት ልምድ 
      እንዲኖረው ማስተማር።
       07ኛ ፡ በሃይማኖትም ሆነ በሌሎች የአማኙን ሰው የግል ስሜት ብቻ በሚመለከቱ መንፈሳዊ 
             እምነቶች ላንድ ሰው ፍጹም ነፂነት እንዲኖረውና በነዚህ ነገሮች ምክንያት ከሰዎች ጋር 
             ተባብሮ የመኖር መብቱ እንዳይነካበት ማድረግ ።
08ኛ ፡ እያንዳንዱ ሰው ለግል እምነቱና ስሜቱ ብቻ በማድላት ከላይ በተጠቀሱት እምነቶች 
      የጠነከረውን ማኅበራዊ ኑሮ የሚጐዳ ሥራ ቢሠራ ለከፍተኛ ወንጀሎች የተደነገገ ቅጣት 
      እንዲፈጸምበት ማድረግ ።
09ኛ ፡ ከፍተኛ ትምህርትና ዕውቀት ያላቸው ሰዎች የክብራቸው ምንጮች ፣
ሀ/ ያላወቁት እንዲያውቁ ማድረግ ።
ለ/ አዲስ ሐሳቦችንና ነገሮችን ማግኘት ።
ሐ/ ሕዝብን በማገልገልና በትሕትና ተቀዳሚ አርአያ መሆን እንጂ ሌሎች ነገሮች አለመሆናቸውን ማመን ።
!ኛ ፡ ሰዎችን ወደጠብ ወደደካማ ባሕርይ ፣ ወደ ግብዝነት ወደራስ ብቻ ፍቅር ወደአድልዎና 
     ወደሌሎችም አስፈላጊውን የመግባባትና የፍቅር መንፈስ ወደሚያጠፉ መንገዶች የሚመሩ 
     የልማድ ስሕተቶችን በእውነተኛ ትምህርት አውድሞ በነሱ ቦታ የእውነተኛ ትምህርትን 
     ፍሬ መዝራት በግድ ያስፈልጋል ።
በዚህ ሁኔታ ብዙ ጥረት ቢደረግ ምናልባት አብዛኛውን የሰው ልጅ ለድንቊርና ለችግር ለጒስቊልና ለጥቃትና ለሌሎችም መጥፎ ነገሮች ተገዥ ያደረጉት የእምነት መርዞች ተወግደው እያንዳንዱ ሰው በዓለም ላይ ያለውን ተገቢ ድርሻ ሊያገኝ የሚችልበት ጊዜ ሊመጣ ይችላል ። »
ይህን በምናገርበት ጊዜ ጋዜጠኞች እርስ በርሳቸው ለመተያየት አንገታቸውን ቀና ወይም ዘወር ሲያደርጉ ከሚንኮሻኮሸው እንዲሁም በርሳስና በብርዕ ሲነካ ኮሽ ከሚለው የወረቀትና የልብስ ኮሽታ በቀር ምን የማይሰማበት ፀጥታ ነበር ።
ከዚህ ቤላ አንድ በዕድሜው በሰል ያለ ወፍራም አንገቱን ቀና ሲያደርግ የማጅራቱ ኩልኩልት የኮቱንና የሸሚዙን አንገትዬ ዋጥ የሚያደርግና ሆዱ ለመውለድ የምትጠብቅ እርጉዝ ሴት ያስመሰለው በጠቅላላው መካከለኛ ቁመቱን የዋጠው ውፍረቱ ወደቄራ ለመነዳት አንድ ቀን የቀረው የአሳማ ሙክት ያስመሰለው ጋዜጠኛ « ማንም እንደሚያውቀውና አንተም እንደምትናገረው ማንኛውም ሰው ከክፋት ደግነ
ትን ይወዳል ። በሥራ ግን ከደግነት ይልቅ ክፋት አይሎ ይገኛል የክፋትን ብዛት ለመቀነስ ምን ማድረግ ይሻል ይመስልኻል ፧ » ሲል ጠየቀኝ ።
	እኔም « የክፋትን ብዛት ለመቀነስ ራስን የመግዛት ችሎታ ለያንዳንዱ ሰው እንዲኖረው ያስፈልጋል » ብዬ መለስሁለት ።ከሱም ቀጥሎ ሁኔታው የዚህኛው ተቃራኒ የሆነ ቁመቱ ረጅም ከእግር እስከራሱ አንድ አይነት ቅርጽ ያለው የተመለመለ አጠና የሚመስል የጉንጩ አጥንቶች ከምግብና ከመጠጥ ተለይቶ የኖረ የሚያስመስሉት ከቅጥነቱ ብዛት የተነሣ የለበሳቸው ልብሶች በዘንግ ተሰክተው የቆሙ የሚመስሉበት ጋዜጠኛ « እኩልነት በሰው ልጆች መካከል ሊኖር የሚችል ነገር ይመስልኻል ፧ » ሲል ጠየቀኝ ። 
	እኔም መለስሁና « ሰው በተፈጥሮ የሚለያይባቸው ብዙ ነገሮች አሉ ። የአእምሮ ልዩነት ፣ የሥራ ልዩነት ፣ የችሎታ ልዩነት በሰዎች መካከል መኖሩ አይካድም ። ይሁንና እነዚህ ልዩነቶች በመጠኑ ሰዎችን ያበላልጡ እንጂ እንደሰማይና ምድር ሊያራርቋቸው አይችሉም ። በጠቅላላው በዓለማችን ውስጥ የሚገኙት ልዩነቶች በእውነተኞች የተፈጥሮ ልዩነቶች የተመሠረቱ አይደሉም ። የልማድና የወግ ልዩነቶች ናቸው ።» አልሁት ። «ትክክለኛ ልዩነቶች የማይመስሉህ የትኞቹ ልዩነቶች ናቸው ፧ » ሲል ጠየቀኝ ።
	« ሌላውን እንተወውና » አልሁት « ከዚህ ስንመለከት አንተና ካንተ ቀደም ብሎ የጠየቀኝ ሰውዬ በአካላዊ ተፈጥሯችሁ ታላቅ ልዩነት አለባችሁ ። እሱ ቁመቱ አጠር ብሎ ያለመጠን የወፈረ ሲሆን አንተ ደግሞ ቁመትህ ረዘም ብሎ ክሳት አጥቅቶኻል ። ይህ ራሱ አንድ ልዩነት ነው ። ይሁን እንጂ ሁላችሁም ለመሥራት የምትችሉ ሲሆን በደኅና መኖርንም ሁለታችሁም ትፈልጋላችሁ ። እንግዲህ እናንተ በሰውነታችሁ ቅርፅ ልዩነት መሠረት ኑሯችሁን ቢለያዩት ትፈልጋላችሁ ፧ እንደማትፈልጉ እርግጠኛ ነኝ። 
ምናልባት አድልዎ የተደረገለት ደስ ቢለው እንኳ የተደላበቱን እንደሚከፋው ግልጽ ነው ። ስለዚህ የተፈጥሮ ልዩነቶች በሰዎች መካከል ቢኖሩም ሁሉም ሰው በሚፈልገው የጋራ ጉዳይ እየገቡ ያንዳንዶቹን እድል ከመጠን በላይ አሳድገው የሌሎችን ጨርሰው መደምሰስ አይገባቸውም ! » ስል ሁሎችም በሳቅ እየ
ተንከተከቱ ለመውጣት ተዘጋጁ። ከዚያም ቤላ ፎቶ ግራፍ ሊያነሡኝ ካሜራዎቻቸውን ሲያስማሙ « ስለ
ፈጠራችሁ ብላችሁ ገና ከሕፂንነቴ አታሳጡኝ » አሌቸው ። « ምናለበት ፧ ሰዎች እንዲያውቁህኮ ነወ !» አለኝ ወጣቱ ወሬ አቅራቢ ።
	« የለም ሳይሠሩ በጋዜጣ ዓምድ ላይ ተለጥፎ መታየት በቂ መተዋወቂያ አይደለም ። ሥሠራ ታስተዋውቁኛላችሁ » አልሁት። « ሥራህ ሁሉኮ ! ታላቅና አዲስ ነገር ነው ለምን አልሠራሁም ትላለህ፧» ሲል ጠየቀኝ ።
	እኔም መለስሁና ፈጣሪ ባሳደረብኝ መንፈስ እርግጥ አዲስ ነገር ታይቶብኝ ይሆናል። ነገር ግን ታላቅ ሁኖ መወለድ የሚባል ያለሥራና ያለሙያ የሚያስከብር ተረት ስላለ ይህን ተረት ለመቃወም ስል ታላቅ ሁኖ ተወለደ እንድትሉኝ አልሻም !» ካልሁት ቤላ ንግግሬን በመቀጠል « ምናልባት ታላቅ ሰው ሁኜ የተወለድሁ አስመስሎ ያሳያችሁ በዓለም ውስጥ የሚገኙትን ብዙ አስቸጋሪ ነገሮች በናቴ ሆድ እንዳለሁ ዐውቄ መወለዴ ይሆናል። ይሁን ! ይህ ልዩ ነገር ነው ። ቢሆንም ፈጣሪ ያደረገው ነገር እንጂ እኔ ደክሜ ያገኘሁት ዕውቀት አይደለም። ሌሎችም ሲወለዱ ይዘውት ተወልደዋል የሚባል ታላቅነት አላቸው ። ከፍተኛ ልደት የሚሉትን ማለቴ ነው ። ግን ከፍተኛ ልደት የሚሉት ነገር ከታላላቆቹ የስንፍናና የንጥቂያ መሣሪያዎች አንዱ ነው እንጂ በሰው ማኅበራዊ ኑሮ ውስጥ እውነተኛ ተገቢ ቦታ የለውም ። የታላቅነት ምልክት ታላቅ ሥራ ብቻ ነው ። ስለዚህ ብዙ ሥሠራ የፈለጋችሁትን ልታደርጉ ትችላላችሁ። አሁን ግን ተውኝ» ስላቸው « በቸር እደግ ! » እያሉ ሰላምታ እየሰጡኝ ከክፍሉ ወጡ ።

6
የአካል ዕድገትና የአካባቢ ለውጥ ።
 የ
	እኔና ደሀዋ እናቴ በሆስፒታሉ ብዙ ከቆየን ቤላ እናቴ ከበሽታዋ ፈጽማ ስትድን ሐኪሙ በዚያው ሆስፒታል መጠነኛ ሥራ እንድትሠራና የማስታመም ትምህርትም እንድትከታተል አድርጎ ቀጠራት ። እኔንም በአቅራቢያው ላለ አንድ ሚሲዮን ሰጠኝ። ሲከፋኝ ሰዎችን መውቀሴና እሞታለሁ ማለቴ መቼም ያልተለየኝ ነገር ነው ። የሚሲዮኑን አስተማሪዎች ሁልጊዜ እንደተሟገት%ቸው ነበር። ከሚሲዮኑ አባሎች ብዙ መልካም ሰዎች ማየቴን አልክድም ። በርኅራ%@ ተቀብለው በሚችሉት መጠን ምቾት አግኝቼ እንዳድግ ይሞክሩ ነበር ። ጉድ የመጣው ቤላ ነው ። ጥቂት አደግ ስል የኛን ሃይማኖት መቀበል አለብህ እያሉ ያስጨንቁኝ ጀመር ። እኔም ማንኛውንም ሃይማኖት ከመቀበሌ በፊት ሁሉን መመርመር ይገባኛል በማለት በየጊዜው ልዩ ልዩ ሃይማኖቶች በሚሰበኩባቸው ቦታዎች እየዞርሁ መስማት ጀመርሁ ። ግን በማንኛውም የሃይማኖት አስተማሪ አንደበት ሲነገር ያገኘሁት አንድ ያልተለወጠ አስተያየት ነው ። እያንዳንዱ የሃይማኖት ሰባኪ ስለራሱ ሃይማኖት ታላቅነት ብቻ ይናገራል ። የሃይማኖቱንም ቅንነት ያረጋግጣል ። አስተዋይ ኅሊና ያለው እውነተኛ ሰው ተረድተው ሳይሆን ከናት ካባታቸው ወርሰው የያዙትን ነገር እጅግ ከሚመኩበት ሰዎች ጋር እንዴት ሊስማማ ይችላል ፧ በእውነቱ ከማንኛዎቹም ሃይማኖቶች ጠቃሚ የሆኑ መንፈሳዊ ፍሬዎች መኖራቸውን አልካድሁም ። በአንድ ክፍል ሁኜ ሌላውን ዋጋ የለውም የምልበት መረጃ ግን ፈጣሪ ያውቃል አላገኘሁም። ስለዚህ ከማንኛውም የሃይማኖት ክፍል አልራቅሁ ። ከማንኛውም አልገባሁ ልዩ ልዩ ሃይማኖቶችን የተቀበሉ የሃገሬ ልጆችን ሁሉ በአንድ ዓይነት የወንድምነት መልክ እያዬቸው ለመኖርም ቆረጥሁ ።
	እግዚአብሔር አንዱን ሃይማኖት ብቻ የሚወድ ቢሆን የሚወደውን የዓለም ሃይማኖት አድርጎ የቀሩትን አያጠፋቸውም ፧ እሱ ካላጠፋቸውስ ማን ሊያጠፋቸው ይችላል፧ ከሱ የበለጠ እሱ የሚወደውን ነገር እናውቃለን ፧ እንግዲህ እግዚአብሔር በዕውቀቱ የሚያኖራቸውን ልዩ ልዩ ሃይማኖት የያዙ ሰዎች በልዩነት ማየትን እንተው። በሚል እምነት ላይ ባለሁበት ጊዜ ያሳደገኝ ሚሲዮን ሰባኪዎች በነሱ ሃይማኖት ገብቼ በዚሁ እንድወሰን ነጋ ጠባ ይወተውተኝ ነበር ። በዚህ ሰምቼ በዚህ በማፍሰስ ጥቂት ዓመታት እንደቆየሁ ስብከቱና ወቀሳው በዛብኝ። በጣምም ሰለቸኝ ።
	አንድ እሑድ ጠዋት ሰባኪው « በተቀደሰችው ሃይማኖታችን አታምንም ወይ ፧ » ሲል ጠየቀኝ።
	« የረከሰ ሃይማኖት መኖሩን ለይቼ ሳላውቅ የተቀደሰውን ለይቼ ለማወቅ አልቻልሁም። ስለዚህ በዚህ ባያስገድዱኝ መልካም ነው ፧ አልሁት ።
	« ካንተ የሚበልጡት የሚነግሩህን አታምንም ማለት ነው ፧ አንተ ትዕቢተኛ ነህ ! » አለኝ ሰባኪው ግንባሩን ኮስኮስ አድርጎ እኔን እየተመለከተ ።
	« እውነተኛ እንጂ ትዕቢተኛ አይደለሁም » አልሁት ።
	« ዲያብሎስም እውነተኛ ነዋ ፧ » ሲል ሰባኪው ጠየቀ ።
	« አዬ! በናንተ አስተያየት ከሄድንማ እግዚአብሔርን አጥፊ ዲያብሎስን ቅዱስ አድርጋቼቸዋል።
		« እናንተ እንደምትሉት ከሆነ ሰዎች እንዳይሠቃዩ የሚሟገተውና የሚያስተምረው ጨካኙ ዲያብሎስ ሲሆን በግድ ተሠቃዩ የሚለው ቸሩ እግዚአብሔር ነው ። ብሉ ፣ ጠጡ ፣ ተደሰቱ ፣ ነፂ ሆኑ ፣ አትጠቁ ፣ ተመራመሩ ፣ ዕወቊ የሚለው ጨካኙ ሰይጣን ሲሆን ተጨቆኑ ፣ እዘኑ ፣ አትብሉ አትጠጡ ፣ አትወቁ ፣ አትደሰቱ ፣ የሚለው ቸሩና ቅዱሱ መንፈስ ነው ። እንደናንተ ትምህርት ሲሆን አእምሮን ፈጥሮ አትመራመሩ ፣ ምግብና ራብን ፈጥሮ አትብሉ ፣ ወንድንና ሴትን ከመፈላለግ ስሜት ጋር ፈጥሮ አትነካኩ ፣ የሚል በጠቅላላው ሰውን ከፍላጐት ጋር ፈጥሮ ፍላጐቱን ደግሞ እንዳያገኝ የሚከለክል የሰው ጠላት ቸሩ እግዚአብሔር ሆኖ ከሆነ እስከ ዛሬ ለሰው ነፂነት የሚሟገት ጨካኙ ሰይጣን ሁኗል ማለት ነው ! እንግዲህ ነፂነትንና መሻሻልን የሚወድ ዲያብሎስ ከሆነ ነፂነትንና መሻሻልን የሚወዱ ሁሉ ከዚህ የመሻሻልና የነፂነት መሥራች ጀግና ጋር መኖርን ሊመርጡ ነዋ ! እሱም በደግ ሥራው ቅዱስ ሊባል ነዋ ! የናንተ አምላክ የሚወደው መከራን ችግርን ድንቁርናን ከሆነ ከዚያ ከተጠላው የነፂነት ጀግና ጋር እንኑረዋ ! እናንተ የምትሉት አምላክ እውነትንና ነፂነትን የማይወድ ከሆነ መቼም ውሸትንና ባርነትን የማይወዱ ሁሉ ወደሌላው ወገን መሄዳቸው አይቀርምና እነሱ ወደሄዱበት ብንሄድ ይሻላል። እናንተም ብትሆኑ ተሳስታችሁ ነው እንጂ ዐውቃችሁ አይመስለኝም። ሳታውቁ እውነተኛውን ቸር አምላክ ዲያብሎስ
ዲያብሎስን ቸር አምላክ አድርጋቼቸዋል። በመከራ ኑሩ ብሎ የሚያዝዝ ጥቂት ሲሳሳቱ በእሳት የሚያቃጥል ቸር አለን፧ እናንተ ጨካኞች ! የራሳችሁን የጭካኔ ስሜት በእውነተኛው ቸር አምላክ ላይ ለምን ታላክካላችሁ ፧ አንድ ሰው አፉን ያልፈታና በመዳህ የሚንፏቀቅ ትንሽ ሕፂን ቢሰድበውስ ሆነ ቢመታው በርሱ ተቀይሞ በእሳት ሲያቃጥለው ሊኖር ይፈቅዳል ፧ አንድ ሰው በትንሽ ሕፂን ላይ የማይቀየምና እንኳንስ በእሳት በጨንገር ሊቀጣው የማይመኝ ሲሆን ከሰዎች ተመሳሳይ ያልሆነ ዕውቀት ተመሳሳይ የሌለው ብልጫ ተመሳሳይ የሌለው ቸርነት ያለው አምላክ ራሱ የፈጠረውን ደካማ ፍጡር በእሳት ሊቀጣው እንዴት ይጨክናል ፧ እኛ ጨካኞቹ እንኳ ልንወልደው እንጂ ልንፈጥረው በማንችለው በዕድሜ እንጂ በሌላ በማንበልጠው ሕፂን የማንቀየም ስንሆን በመፍጠርና በመፈጠር ልዩነት የሚበልጠን አምላክ እንዴት በኛ መከራ ሊደሰት ይፈልጋል ፧ ፍጹም ውሸት ነው ። ዓለምን የፈጠራት የምትሉት በአንዳንድ ጨካኝ ሰዎች ጠባብ ስሜት ውስጥ ያለውን አምላክ ከሆነስ ከአምላካችሁ ይልቅ ዲያብሎሳችሁን አሽላችሁታል ። ይህንንም ስል እውነተኛውን ፈጣሪ መካዴና መስደቤ አይደለም ። እኔ ስለማመልከውና በስሜቴ ስላለው ቸር አምላክ ልንገራችሁ ።
	ሰውን ፣ መሬትን በመሰለ መልካም ቦታ የፈጠረ ለሕይወት መኖር ዋና ምክንያት የሆነውን ዓየርን ለማንኛውም ፍጡር ያለአድልዎ በሚደርስ ሁኔታ በመላው ዓለም በማያቋርጥ መሥመር የዘረጋ ወደላይም እስከ ከፍተኛ ርቀት እንዲኖር ያደረገ ሰው የፈለገውን ሁሉ እንዲያገኝ ማንኛውንም ጠቃሚ ነገር ከመሬት ውስጥ የፈጠረ ሰው የፈለገውን እንዲሠራ ከፍ ያለና ተመራማሪ አእምሮ የሰጠ ሰው እንዲረዳዳና እንዲተዛዘን ርኅራ%@ን ፍቅርን የተዘምዶና ሌሎችንም ስሜቶች ከተፈጥሮአችን የቀላቀለ ሁሉም መብቱንና ነፂነቱን ጠብቆ እንዲኖር ሲጠቁ የመቆጨት ስሜትን የፈጠረ አንዱ ሌላውን በመበደል ደስታ እንዳያገኝ በኅሊና የመወቀስን የመሳቀቅን በመጥፎ ሥራ የመሥጋትንና ሰላም የማጣትን የመቅጣትንና የመቀጣትን ስሜት የፈጠረ ፣
	በጠቅላላው ተቈጥሮ የማይዘለቀውን መልካም ነገር ሁሉ የፈጠረ ቸር አምላክ ነው ። የሰዎችን ደስታና ሰላም ይወዳል ። ክብሩ የሚገለጸው በፈጠራቸው ነገሮች መልካምነት እንጂ በፍጡሮቹ ጒስቊልናና ሥቃይ አይደለም ። እንግዲህ እኔ የማመልከው አምላክ ይህ ነው ። ይህን መልካም ነገር ከሠራ ዲያብሎስ ነው ትሉት እንደሆነ እንደፈለጋችሁ ስደቡት እንጂ እኔ ከመውደድ በቀር አልጠላውም ።
	ጨካኞችን ፣ ቁጡዎችን ፣ አራጆችን ጠባሾችንና ቀቃዮች አምላኮቻችሁን አልነካምም አላመልካቸውም ። ቸሩን አድልዎ የማያውቀውን ለሰው ልጆች ሁሉ ያለአድልዎ ጸጋውን የሰጠውን አምላክ ግን ካመንሁት ብዙ ዘመኔ ነው ! » ስል መለስሁለት ። « አንተ በፍጹም ነገረኛ ሰው ነህ ! እኛ ጨካኝ አምላክ አለን አላልንህም እኛም የምናምነውም አንተ አምንበታለሁ የምትለውን ቸር አምላክ ነው ! አለኝ። « ታዲያ በቸሩ አምላክ ካመናችሁ አትብሉ ፣ አትጠጡ ፣ተቆረጡ፣ ተፈለጡ ፣ ስገዱ ፣ ውጡ ፣
ውረዱ ! ለምን ትላላችሁ ፧ እኛ ብንሠቃይ ምን ደስታ የሚያገኝ ሁኖ ነው። እግዚአብሔር በኛ መከራ የሚደሰት ፧ እውነተኛው እግዚአብሔር የዓለምን ሕዝብ በእኩልነት ቢፈጥር ግፈኞች ሰዎች ደግሞ ለነሱ ዓላማ ምቹ የሆነ ግብዝና ጨቋኝ አምላክ በሓሳብ ፈጠሩ » አልሁ ።	
	እኛ ይህን ሁሉ አላልንም ብቻ በኛ ቤተ ክርስ+ያን እምነት መሠረት ክርስ+ያንነትን ተቀበል ነው የምንልህ ! » አለ ሰባኪው ።
	« ክርስ+ያንነት ትክክለኛ ሃይማኖት መስሎኝ ብቀበል እንኳ በክርስቶስ አምናለሁ እንጂ በአንድ ክፍል የተመሠረተ ቤተ ክርስ+ያንን አላመልክም ። በአንድ ክፍል የምገባ ከሆነም እናቴ መጀመሪያ እንድገባበት በጠየቀችኝ ክፍል እገባለሁ ።ከዚህ የተሸለ ለማድረግ ግን እግዚአብሔር ራሱ አዝዞኝ አደርገው እንደሆነ እንጂ በሰው ትእዛዝ አላደርገውም » ስለው ሰባኪው በትካዜ አንገቱን ቅልስ አድርጎ ከጥቋቊር ልብሶቹ ጋር የተዋሐዱትን ጫማዎቹን እየተመለከተ « አሳድገን አሳድገን ዋጋችን ይህ ሆነ ፧ » ሲል በፀፀት መልክ ጠየቀኝ ።
	እኔም መለስሁና « ቢሆን ቢሆን በሰብአዊ ርኅራ%@ ለፈጸማችሁት በጐ ተግባር ዋጋ መጠየቅ ባልተገባችሁ ነበር ። ዋጋ የምትጠይቁስ ከሆነ ያሳደጋችሁበትን ዋጋ እየሠራሁ እንድከፍል ጠይቁኝ እንጂ ለማሳደጊያ ዋጋ የመንፈሴን ነፂነት እንድከፍላችሁ ትፈልጋላችሁ ፧ በፍጹም መጥፎ ጥያቄ ነው ። በወዳጅነትም ሆነ በውለታ አስጠግቶ የሰውን መንፈስ ለመያዝ መሞከር ታላቅ ስሕተት ነው » አልሁት ።
	ሰባኪው ተስፋ ቆርጦ ሲመለስ እኔም በዚያ ለመኖር የነበረኝን ተስፋ በፍጹም ቆርጬ በተወለድሁ በ!ኛው ዓመት ትምህርት በጀመርሁ ባሥራ ሦስተኛው ዓመት ትምህርቴን ሳልጨርስ ከሚሲዮኑ ኰሌጅ ወጥቼ እናቴና በ*ፕራሲዮን ከናቴ ሆድ ያወጣኝ ሐኪም ወዳሉበት ሆስፒታል ሄድሁ ። እናቴ ይህን ሁሉ ዘመን ስታገለግልና ብዙ ነገር ተምራ ሥራዋን ስታሻሻል ከሆስፒታሉ ታገኘው የነበረው ደመወዝ ያው በመጀመሪያ ስትቀጠር ታገኘው የነበረው ነው ።
	ሰውነቷ ምንም እንኳ ከድሮው መጐሳቆል ቢድን በሥራ ብዛትና በኑሮ ችግር ተጐድቶና ከስቶ ነበር ።
	እነሱ እየመጡ ከመጠየቅ በቀር እኔ ወደነሱ ሄጄ ስለማላውቅ እሆስፒታሉ በደረስሁ ጊዜ እናቴና ሐኪሙ በጣም ደነገጡ ።
	በዚህም ጊዜ  « ምነው ፧ በደኅና መጣህ ፧ » ሲል ሐኪሙ ጠየቀኝ ።
	« በቃኝ ! » አልሁት ።
	« ትምህርትህን ሳትጨርስ ፧ » 
	« መንፈሴን ሽጬ የማገኘው ትምህርት ይቅርብኝ ። እነሱ የማሳደጊያና የማስተማሪያ ዋጋ የመንፈሴን ነፂነት እንድሰጣቸው ይሻሉ ። » 
	« ታዲያ ምን ይሻላል ፧ »
	« ባለኝ ዓቅምና ችሎታ እየሠራሁ ራሴን ረዳለሁ ፣ » ካልሁት ቤላ « የሆነውስ ሆነና የናቴን ደመወዝ ባገልግሎቷና የሥራ ልምድ በማግኘቷ መጠን ስታሳድግላት ቆየሁ ፧ » አልሁት ።
	ልዝቡና መልካሙ ሰው አንገቱን ለባለይሉኝታ ሰዎች በሚሰማው ሰብአዊ ዕፍረት ወደታች ቀለስ አድርጎ « ደመወዝ አሻሻዩ ቦርድ አልስማማልኝ እያለ ምንም ላደርግላት አልቻልሁም ! » ሲል ከይቅርታ ጋር ነገረኝ ።
	« እንዴት አንድ ሰው የዕድሜውን አጋማሽ መሻሻል በሌለው ትንሽ ደመወዝ ያሳልፈዋል ፧ የረጅም ዘመን አገልግሎትና በረጅም ዘመን ሥራና ጥናት የተገኘ ከፍተኛ የሥራ ልምድ ምን ያህል ጠቃሚ መሆኑ እንዴት ይካድ ፧ እናንተም እንደሌሎች እስከዚህ የዋሆች ናችሁ ፧ የርሷን ያህል የመሥራት ችሎታና የረጅም ዘመን አገልግሎት የሌላቸውን ሰዎች በያዙት ወረቀት ብቻ እየተመራችሁ የሥራ መጀመሪያ ከፍተኛ ደመወዝና በያመቱ ዕድገት የሚያገኙበት ባጀት እየሰጣችሁ አልቀጠራችሁም ፧ ብዙ ዘመን ማገልገልና የሥራ ልምድ ማግኘት ጥፋት ነው ፧ ዕውቀቱስ ይቅር ! የሰው ዕውቀት መደምደሚያ በትምህርት ቤት ክፍል ውስጥ ብቻ የሚያገኘው ዕውቀት እንጂ በሕይወቱ ሙሉ በሥራም ሆነ በጥናትና በማንበብ የሚያገኘው ዕውቀት ዕውቀት አይደለም ብላቼል ።
	« የረጅም ዘመን አገልግሎትንስ ወዴት ትጥሉት ፧ አገልግሎትንም ዋጋ የለውም ትሉ ይሆን ፧ አህ ! ምን ዓይነት ዕውር ዓለም ነው እባካችሁ ! ጐረምሳ ሲያዩ አሮጌን መናቅ ! ምን ዓይነት የልማድ ጠንቅ ነው ፧ የዛሬ ሽማግሌዎች የትናንት ወጣቶች የዛሬም ወጣቶች የነገ ሽማግሎች መሆናቸው ሲታወቅ በዕድሜ የገፉት ሰዎች ዋጋና በጊዜአቸው አስፈላጊ ሁነው የፈጸሙት አገልግሎት ያገኙትም የረጅም ዘመን ጥናት ለምን ዋጋ ይጣ ፧ ሁልጊዜ ዛሬን ነገ እየነቀፈው ሊኖር ነው ፧ የተከበረ ተፈጥሮ ያላቸው የሰው ዘሮችስ ሲያገለግሉ ኑረው ያገልግሎታቸው ዋጋ እንዳረጀ የባብ ጐፋ ከነበሩበት አካል ተገፈው መውደቅ ነው ፧ ይህ ፍጹም የፍርድ ጉድለት ነው ። ይህን የምናገረውን ቃል የዛሬዎቹ ባለጊዜዎች ለዛሬ ይጠሉታል ። ነገ ግን በተራቸው ያገልግሎታቸው ዋጋ ከንቱ ሲሆን እውነተኛነቱን በመረዳት ይወዱታል ።
	ስለዚህ ለዛሬና ለነገን ብቻ ሳይሆን ለሁልጊዜ የሚከተሉትን ሐሳቦች መከተል ይገባል ።
	1ኛ፡ ብዙ ዘመን ያገለገሉ ሰዎች ባገልግሎታቸው መጠን ኑሮአቸውን የማሻሻልና የሥራ ዕድገት 
     ዕድል ሊኖራቸው ያስፈልጋል ።
 	2ኛ፡ በሥራ በኑሮ ዕውቀትን በመከታተል በዕድሜአቸው ሙሎ ያገኙት ዕውቀት እየታየ 
    የዕውቀታቸውን መጠን በየጊዜው መመዘን ይገባዋል ።
3ኛ፡ አንድ ሠራተኛ ችሎታ ካላጠረው በቀር ከሱ ቤላ ከተቀጠረ ሌላ ሠራተኛ ቀድሞ በሥራ 
    ደረጃ የመሻሻል ዕድል እንዲኖረው ማድረግ የሚያስፈልግ ነው ።
	አሁንም ስለፈጠረህ አምላክ ብለህ እናቴ ባገልግሎቷና ባገኘችው የሥራ ልምድ መጠን የደመወዝና የሥራ ዕድገት አግኝታ ሆዷን ሞልታ እንድትኖር አድርግልኝ ። እርግጠኛ ነኝ እናቴ በዚህ የረጅም ዘመን አገልግሎቷና ጥናቷ በትምህርት እያሠለጠናችሁ ከምታወጧቸው አስታማሚዎችና ነርሶች የበለጠ በሽተኞችን ትረዳለች። ነገር ግን ደመወዟና የኑሮ ደረጃዋ ከነሱ ገረዶች ኑሮ አይሻልም» አልሁት ።
ከመጀመሪያ ጀምሮ ሓሳቤን በትክክል ሲረዳልኝ የኖረው ለኔና ለናቴ ሞግዚትነት እግዜር የመረጠው እኔም በጣም የምወደው ሐኪም ራሱን እየነቀነቀ « አንተ እውነተኛ ልጅ የሚሰማህ የለም እንጂ የምትናገረው ሁሉ እውነት ነው እኮ ! እውነት ተናገርህ ! እኔ እንኳ ብዙ ተምሯል የምባለው አብዛኛውን ዕውቀቴን ያገኘሁት በሥራ ላይ ሁኜ ነው ። እናትህም አንተ እንዳልኸው ብዙ ዕውቀት አግኝታለች ። ያላገኘችው በሥራዋ የማደግ ዕድል ነው ። በል አሁንም የሚገባትን ሁሉ አደርግላታለሁ » አለኝ ። እውነትም ተገቢ ዋጋዋን አሰጣት ። እኔም በዚያችው ከተማ ባንድ ሥራ ተቋራጭ ድርጅት ተቀጥሬ በሥራ ተቆጣጣሪነት በደመወዝ ከፋይነት መሥራት ጀመርሁ ። ደጉን ሐኪምና እናቴንም ሁልጊዜ በየበዓሉ ቀን እየሄድሁ እጠይቃቸው ነበር ።

7
ሰላማዊ ሰልፍ ስለማስነሣቴ ።

	ከዚያ ጊዜ ጀምሮ በተመደብሁበት ቦታ በትጋት እሠራ ጀመር ። በልዩ ልዩ አጋጣሚ ምክንያቶችም በብዙ የሥራ ክፍሎች እየተዘዋወርሁ ዐየሁ ።
	መሐንዲሱ ሥራ ተቋራጭ እየተቋረጠ በሚቀበለው ሥራ ሁሉ የቤትም ይሁን የመንገድ ወይም የድልድይ ሥራ ዘወትር በሥራው ላይ የምንገኝ እኔ ገንቢዎች ፣ አናጢዎችና ከሁላችን ይበልጥ አድካሚ ሥራ የሚሠሩት የጉልበት ሠራተኞች (ኩሊዎች) ነበርን ።
	ነገር ግን ሥራውን የሚቋረጠው ሰው እኛ ሁላችን ካንድ ላይ ከምናገኘው ገንዘብ ይበልጥ ብቻውን ይወስድ ነበር ።
	ምስኪኖቹ የጉልበት ሠራተኞች ከጧት እስከ ማታ ድንጋይ ሲሸከሙ ውለው የሚያገኙት ገንዘብ የሥራ ብዛት ያስከተለባቸውን ከፍተኛ የምግብ ፍላጐት የማይቀንስ ነበር ። ብዙ ይሠራሉ ፣ ጥቂት ያገኛሉ ። የሚያገኙትም ገንዘብ ለምቾት ቀርቶ ለመኖር የሚበቃ አልነበረም። እስኪ ምናለበት ለመኖራቸው እንኳ ቢቀር በሥራ ለመጥቀማቸው ሲሉ ቢያስቡላቸው ፧ እኔ የሥራው ተቆጣጣሪና ጸሓፊ ሁኜ የማሠራው ገንቢዎችና ሐናጺዎች የምናገኘው እንኳ ለጊዜው ይበቃን ነበር ።
	የጉልበት ሠራተኞች (የኩሊዎች) ችግር ግን አይነሣ ! ጉልበታቸውና ሕይወታቸው ለነሱ ተፈጥሯል ከማለት ይልቅ ለሥራ ተቋራጮችና ለሌሎች ተፈጥሯል ማለት ይቻላል ።
	አብሬአቸው በምሠራው የጉልበት ሠራተኞች ላይ የሚፈጸመውን ሁሉ ግፍ ካየሁ ቤላ በሌላው የሥራ ክፍል ሁሉ ይህን የመሰለ የግፍ ተግባርና የፍርድ ጉድለት እንዳለ በማለት ሳጠናና ስመረምር በፋብሪካዎችም ፣ በርሻ ድርጅቶችም ፣ በቢሮ ሥራዎችም ፣ በንግድ ቤቶችም በጠቅላላው ሥራ የሚባል ባለበት ሁሉ ዝቅ ያለውንና አድካሚውን ሥራ የሚሠሩት የበታች ሠራተኞች ለማሰብ እንኳ አስቸጋሪ በሆነ ሁኔታ ተጨቁነውና ተጠቅተው ዐየሁ ።
ሁኔታውም አሳዘነኝ ። ከኃዘንም አልፎ አበሳጨኝ ።ከብስጭት አልፎ አንድ ተግባር እንድፈጽም አስገደደኝ ። አንድ ቀን ቅዳሜ ለቀን ሠራተኞች ፣ ለገንቢዎችና ፣ ለሐናጺዎች ደመወዝ ስከፍል ሁሉንም ሰበሰብሁና « የነገ ዕሑድ ሳምንት በየክፍሉ ያሉ ተራ ሠራተኞችን ሰብስባችሁ « ፍላቶስ አደባባይ » በ8 ሰዓት እንድንገናኝ ! አደራ ! » አሌቸው ። 
« እንዴት እናገኛቸዋለን ፧ » አሉኝ ።
« ሁላችሁም ወደየምታውቋቸው ጓደኞቻችሁ ሂዳችሁ እነሱም ወደየሚያውቋቸው እየሄዱ ተሰበሰቡና ብትመጡ በጣም ጠቃሚ ነገር ነው » አሌቸው ።
እነሱም በቅርብ የሚያውቁኝ የነፂነትና የእውነት ተሟጋች ስለሆንሁ ለጥቅም እንጂ ለጉዳት ያሰብሁት አለመሆኑን በመረዳት « እሺ እንሞክራለን » እያሉ ሄዱ ።
ሰኞ ጧት ተገናኝተን ሳምንቱን ባንድ ላይ ስንሠራ ለዕሑድ ያሰብሁትን ነገር የሥራ ጓደኞቼ ለሆኑት የጉልበት ሠራተኞች ነገሬቸው።
ያልሁትም ነገር ሁሎች የሚፈልጉት ትክክለኛ ሃሳብ ነበር። እጅግ ተደሰቱበት ። ተስፋ ጣሉበት ነገሩም ተስፋ የሚያስደርግ ነበር። ሳምንቱን ሳምንቱን በደኅና ስንሠራ ሰንብተን ቅዳሜ ማምሻ ደመወዝ ስከፍላቸው « ጐበዝ እንግዲህ እንዳትረሡ ! የነገ ነገር ዋዛ አይደለም ! » ስል ያሰብሁትን ጉዳይ ደግሜ አሳሰብሁ ።
እነሱም ግማሾቹ « ግዴለም ሁሉም ተስማምቷል ! » ሲሉ አንዳንዶቹም « ችግር ያለ አይመስለኝም ! » እያሉ « በፍላቶስ አደባባይ » ልንገናኝ ተቃጥረን ተለያየን ። ጉዳዩ የተጠና በመሆኑ ዕሑድ በስምንት ሰዓት ከገመትሁት በላይ የሆነ ሕዝብ ተሰበሰበ ። የተቃጠርንበት አደባባይ በሕዘብ ተሞላ ። ከግምት በላይም ስለሆነ ያዘጋጀሁትን ንግግር ሳልነግራቸውና ሰላማዊ ሰልፉን ሳናሳይ ፖሊስ እንዳይበትነን ሰጋሁ ። ቱታ ለብሶ ከሲሚንቶ ከጭቃና ከቀለም ጋር ሲጨማለቅ ሌላ ነገር ይመስል የነበረው ገንቢ፣ በንጨት ጥራቢ ዱቄት ያፈናት ገረድ ይመስል የነበረው አናጺ ፣ የድንጋይ ብናጭ ጭቃ ኖራና ቀለም ሰው የሚያስመስለውን ቀለሙን አጥፍቶበት የነበረው ተራ ሠራተኛ ያለቺውን የበዓል ልብሱን አጸዳድቶና አሳምሮ ለዘወትሩ ጫማ የማያደርገው ጫማ አድርጎ ባንድ ላይ እጅብ እያለ ሲመጣ በልብሳቸው የሚመኩትን ሰዎች ከንቱነት ከማረጋገጡ በላይ « ሰው ሰው ነው » በሚል እምነት ለሚመሩ ሰዎች ታላቅ ደስታ ነበር ።
የስብሰባው ብዛት አሥጊ በመሆኑ ሕዝብ እንደተሰበሰበ ፖሊስ ከመምጣቱ በፊት ቶሎ ብሎ ጉዳዩን መፈጸም አስፈላጊ ሁኖ አገኘሁት ። እኛን ስላዩ ለዕረፍት የወጡ የቤት አሽከሮችና ገረዶችም እየመጡ ከኛ ተቀላቀሉ ። ከዚያም የሚከተለውን ንግግር ለተሰበሰበው ሕዝብ አሰማሁ ።
« እናንተ ወንድሞቼና እኅቶቼ ! እኛ ያገራችንና የመንግሥታችን ፍጹም ታማኞች ነን ። ማንም ሰው የኛን ጩኸትና አቤቱታ እንደ አድማና ሤራ ወይም በመንግሥት ላይ እንደ ማመፅ ቢቈጥረው ጥፋቱና ኃላፊነቱ የራሱ ነው ። መንግሥታችን የኛ ተመሳሳይ ደመወዝ ካለው ከማንኛውም ሠራተኛ የሚፈልገውን ግብርና ቀረጥ ሲጠይቀን በደስታ እንከፍላለን ።
ነገር ግን የጉልበታችንን ዋጋ የሚቀሙንና ለራሳቸው ብቻ የሚያደርጉትን የግል ድርጅት መሥራቾችና ባለሞኖፖሊዎች እንቃወማለን ። የቤት አሽከርና ገረድ ለሥራቸው ተመሳሳይ ባልሆነ ደመወዝ እየቀጠሩ ከዚያም በላይ ባጋጣሚ ወድቀውና አርጅተው በተሰበሩ ዕቃዎችና በሌሎችም ትንንሽ ምክንያቶች እያመካኙ ትንሻን ደመወዛችንን አስቀርተው በፈለጋቸው ጊዜ ከቤታቸው ያባርሩናል። ባለፋብሪካዎችና ባለታላላቅ ኩባንያዎች በወር ብዙ ገቢ ያላቸው ሲሆኑ እኛን ለዕለት ሆዳችን በማይበቃ ደመወዝ ይገዙናል ። ስንታመምና በሥራችን ላይ አደጋ ሲደርስብን ያለአንዳች ርኅራ%@ አውጥተው ይጥሉናል ። መሐንዲሶችና ሥራ ተቋራጮች የተቋረጡትን ነገር በወረቀት ነድፈው በገመድ ቀይሰው ይሰጡናል ። እኛም ድንጋዩን ጠርበን ፣ ጭቃውንና ሲሚንቶውን ለውሰን ተሸክመን አገጣጥመን በወረቀት ላይ የነበረውን ንድፍ ቤትም ሆነ ድልድይ መንገድም ቢሆን ሌላ ነገር ወደአካልነት እንለውጠዋለን ። ገንዘቡ ግን ለነርሱ ይሆናል ። የሥራችንንና የድካማችንን ዋጋ እኛ ካልጠየቅን ማን ይጠይቅልናል ፧ የኑሮአችንን ፀጥታስ እኛ ካልጠበቅነው ማን ይጠብቅልናል ፧ ማንም ሰው በዕውቀቱም ሆነ በሀብቱ በመጠኑ ይብለጠን እንጂ የጉልበታችንን ዋጋ እየቀማ እኛን በማስራብና በማስጠማት እሱ በቁንጣንና በስካር እንዲሞት ዝም ብለን ማየት የለብንም። እኛ ብቻ አልተጐዳንም እነሱንም ጐዳናቸው ። ምንም ስለማይሠሩና ስለማይንቀሳቀሱ ከዚያም በላይ በሥራ ምክንያት የማይንቀሳቀሰውን ሰውነታቸውን ከሚያስፈልገው በላይ የሆነ ምግብና መጠጥ ሲጭኑት በድሎትና በብዙ አስካሪ መጠጥ የሚመጡ በሽታዎች ያለጊዜያቸው ይገድሏቸዋል። ባይሞቱም ያሠቃዩዋቸዋል ። እንዲሁም ልጆቻቸው ምንም እንኳ ከድሆች ልጆች ይበልጥ የመማር ዕድል ቢኖራቸው ራሳቸውን ወደ ዕውቀትና ወደ ትምሕርት በመምራት ፈንታ ወላጆቻቸው የኛን የድካም ዋጋ እየቀሙ በሰበሰቡት ሀብት ለነገ የማይገኘውን ሀገርንና ትውልድን ሊያኮራ የማይችለውን ከንቱ ደስታ ሲያሳድዱ በከንቱ ይቀራሉ። ለሌሎችም የብልጽግናና የስንፍና አርአያ ይሆናሉ ። ልጆቻቸውን ለማባለግ የሚያውሉትን ገንዘብ ለሠራተኞቻቸው የጉልበት ዋጋ ቢያደርጉት ምናለበት ፧ 
አሁንም የሚከተሉትን ጥያቄዎች ማቅረብና ሕሊና ቢኖራቸው እነሱ አስበው እንዲፈጽሙልን ካላሰቡ መንግሥት እንዲያስፈጽምልን ፣
1፡ ማንኛውም ባለ ፋብሪካ የገቢውና የወጪው መጠን በመንግሥት ታውቆ ለማንኛውም ሠራተኛ በሥራው መጠን ተገቢ ደመወዝ እንዲከፍልና ባለቤቱም ከሚገባው ድርሻ በላይ እንዳይወስድ መቈጣጠር ፣
ይህም ሲሆን 
		ሀ/ ሠራተኛው በሥራው ላይ ሳለ ቢታመም እንዲያስታምም ፣
		ለ/ በሥራው ላይ ሳለ አደጋ ደርሶበት ቢሞት ከቤተ ሰቡ ውስጥ ለዚህ ሥራ የሚበቃ 
   ሰው ቢኖር እሱን እንዲተካ ያለዚያም ለቤተ ሰቡ መርጃ እንዲከፍል ፣
ሐ/ ሠራተኛው በሥራ ላይ ሳለ አደጋ ደርሶበት አካሉ ቢጐድል የዕድሜ ልክ መጦሪያ 
   እንዲከፍለው ይህ ሁሉ ካልሆነ ለኑሮው በቅቶ ለኢንሹራንስ የሚከፍለው ወይም 
   በባንክ የሚቆጥበው በቂ ደመወዝ መክፈል የባለ ዕጣነት መብትም መስጠት ይገባዋል 
2ኛ፡ የንግድ ኩባንያዎችም ይህን የመሰለውን ተግባር መፈጸም ይገባቸዋል ። ከዚህም ጋር 
    አንዱን ሠራተኛ በፈለጉ ጊዜ ያለበቂ ምክንያት እያባረሩ ሌላውን በመቅጠር እንዳያጭበረብሩ 
    መከላከል ለኛ ይገባናል ።
3ኛ ፡ አሽከርና ገረድ የሚቀጥራቸው ሰው የወር ገቢ የሚሠሩትም ሥራ ታይቶ ደመወዛቸው 
     በደንብ እንዲወሰን ያስፈልጋል ።
	ይህም ሲሆን  ፡
	ሀ/ አልተስማሙኝም የሚል ሰው ቀደም ብሎ በማስታወቅ የሥራ መፈለጊያ ጊዜ 
          እንዲሰጣቸው ፣
	ለ/ ደመወዛቸውን በቂ ባልሆነ ምክንያት እንዳይቆርጥባቸው ።
ሐ/ በአገልግሎት ላይ በሚኖሩበት ጊዜ ሰብአዊ ኅሊናቸው የማይቀበለው ሥቃይና 
    መንገላታት እንዳይደርስባቸው ማድረግ ያስፈልጋል ።
4ኛ/ አንድ የሥራ ተቋራጭ ለተቋረጠው ሥራ የተመደበው ገንዘብ ታይቶ ለልዩ ለዩ አስፈላጊ 
    ነገሮች የሚያወጣው ገንዘብ በመተማመኛ ወረቀት (ፋክቱር) ተረጋግጦ በሚያገኘው ትርፍ 
    መጠን ለሥራ ጓደኞቹ በቂ ደመወዝ እንዲከፍልና ራሱም ሊያገኝ በሚገባው መጠን ብቻ 
    እንዲያገኝ ማድረግ ይገባል ።
ሀብታሞች ሀብታቸውን በሥራ ላይ እንዲያውሉ የሚማሩት ዕውቀታቸውን እንዲያሻሽሉ ባለሥልጣኖች በሥልጣናቸው እንዲከበሩ የምንጥረው የሀገራቸውን ጠቅላላ ኑሮ እንዲያሻሽሉ ነው እንጂ የወንድሞቻቸውን ደምና ላብ እየመጠጡ በግል እንዲወፍሩ አይደለም ።
የውጭ አገር ባለሀብቶችም በከፈቱት ሥራ እኛን እንዲጠቅሙን እንጂ ያገራችንን ሀብትና ጉልበታችንን ዘርፈው እንዲሄዱ አንፈልግም ።
ሀብት ያለው ገንዘቡን ዐዋቂው ዕውቀቱን ሠሪውም ጉልበቱን ፣ 
ተስማምተው ተፋቅረው ያውሉልንና በጠቃሚ ሥራ ሁሉም እንደያቅሙ በመብቱ ይኩራ ።
	ግን ከተመረጡ ሀብታሞች አዋቆች ለምቾት ፣ ለጥቅም ፣ 
	ድሆች ለመከራ ፣ ለችግር ፣ ለድካም ፣
ምንጊዜም ባንድ አገር ጭቅጭቅ አይጠፋም ። » ይህን ስናገር በየደቂቃው ጭብጨባው ይነጒድ ነበር ።
ንግግሬንም ቀጠልሁና « እንግዲህ እኛ ምኞታችንን ማሰማትና ማስፈጸም የምንችለው በሁለት ዋና ዋና ነገሮች ብቻ ነው ። እነዚህም ፣
1ኛ፡ መንግሥት የኛ መተዳደሪያ ልዩ ደንብ እንዲያዘጋጅልንና ደንቡን አስፈጻሚ ድርጅት 
    እንዲያቋቁምልን ማስደረግ ፣
  	2ኛ፡ እኛ ሠራተኞች አንዱ ወንድማችን ከወጣበትና ከተባረረበት ሥራ ቅጠሩን እያልን ከመንከውከው ባንድ ላይ ተባብረን ሥራውን በማቆም መብታችንን ባንድ ድምፅ መጠየቅ ናቸው ። ያንዱ ክፍል ሠራተኛ ሲበደል ድንበር እስከ ድንበር እንደተበደልን መቊጠር አለብን ። አንለያይ ፣ አንነጣጠል ፣ መለያየት ለደም ጠቢዎች ያጋልጠናል ። መንግሥት በጉዳዩ ሲገባልን ግን እኛም ዝም ብለን እንሠራለን መንግሥትም መብታችንን ይጠብቅልናል ። » ይህን በምናገርበት ጊዜ ሁለት ጓደኞቻችን ይዘነው ልንሰለፍ ያዘጋጀነውን ሰሌዳ ያገራችንን ትንንሽ ሰንደቅ ዓላማዎችና አንድ ትልቅ ሰንደቅ ዓላማ ይዘው ብቅ አሉ ።
እኛም በደስታ እየተጓዝን ከነሱ ጋር ተገናኘን። በሰሌዳው ላይ የሚከተሉት ቃሎች በጉልህ ተጽፈው ነበር።
	« እኛ ተገቢ ድርሻችንንና መብታችንን የተቀማን ተራና የጉልበት ሠራተኞች የሥራችንን ዋጋ እንጠይቃለን ። »
	« እኛ ምንም የኑሮ ችግር ቢኖርብን በዓቅማችን መጠን ለሀገራችንና ለመንግሥታችን ታማኞች ነን ። »
	« እኛ የምንጠይቀው ቀላል ነው ። ይኸውም ጠቃሚነታችንና ያለኛ መኖር የማይቻል መሆኑን አሠሪዎች ሁሉ ዐውቀው እነሱም ሳይጐዱ ድርሻችንን እንዲሰጡን መብታችንንም እንዲያከብሩልን ነው ። 
	ይህን ሰሌዳ ይዘን ያገራችንን ሰንደቅ ዓላማ እያውለበለብን የሀገራችንን ሕዝብ መዝሙር እየዘመርን በከተማው ታላላቅ መንገዶች መጓዝ ጀመርን ። ከየቦታው እየመጣ ከኛ ጋር የሚደረበው ሕዝብ እጅግ በዛ ። በልዩ ልዩ ኩባንያዎችና የፋብሪካ ቤቶች እየዞርን ሰልፉን ካሳየን ቤላ ቀኑ ዕሑድ የነበረ ከመሆኑ በላይ አንዳንድ ፖሊሶች ወደኛ እየመጡ ስላስቸገሩን ለበነጋው ጧት ተቃጥረን ተበታተንን።
	በበነጋው ሰኞ ከቀኑ በሁለት ሰዓት በተቃጠርንበት ቦታ ከትናንትናው በበለጠ ተሰብስበንና ተሰልፈን ጒዞ ጀመርን ። ልክ በሦስት ሰዓት አሠሪ ሁሉ ወደየሥራው ቦታ ቢሄድ በማንኛውም  ቦታ ሠራተኛ የለም ። በየቦታው ዓይን ፍጥጥ አለ ። ከየቦታው ተለቃቅመን ለዘመቻ የታዘዘ ሠራዊት መስለን ስንተም ይንቁን የነበሩት አለቆቻችን በመስኮት እየሠረቁ በፍርሃትና በጭንቀት ይመለከቱን ነበር ። በየሥራው ቦታ እያወካንና አሠሪዎችን እየወቀስን ካለፍን ቤላ ወደብሔራዊ ምክር ቤታችን ሄድንና ጩኸታችንን አሰማን ። ከዚያም ወደጠቅላይ ሚኒስቴር መ/ቤት ስንሄድ ጠቅላይ ሚኒስትሩ ከቢሮው ወጥቶ ሲጠብቀን ቆየ ።
	ከዚያም ደርሰን ከጠቅላይ ሚኒስትሩ ከመገናኘታችን በፊት ፖሊሶች በመኪና በመኪና ሁነው ደረሱና የሚያስለቅስ ጢስ ሊተኩሱብን ፈለጉ ። እኛ ግን ቶሎ ብለን « እናንት ፖሊሶች እንዳትነኩን ! እኛ ለመንግሥታችን አቤቱታ የምናቀርብ ተበዳዮች ነን እንጂ በጥባጮች አይደለንም ። እሱን ጢስ ወስዳችሁ በባለኩባንያዎች ፣ በባለ ሥራ ተቋራጮችና ፣ በቢሮ አለቆች ዓይኖች ተኩሱት ! እነሱ ናቸው በጥባጮች ! ማየት ያቃታቸውም የነሱ ዓይኖች ናቸው ! » አልናቸው ።
	ጠቅላይ ሚኒስትሩም በጁ እየጠቀሰ እንዲተዉን አዘዛቸው ። ወደ ጠቅላይ ሚኒስትሩ ፊት እንደቀረብንም የሚከተለውን አጭር ምክር ሰጠን ።
	« አሁን ሥራውን ስታቆሙት በቂ ተቀማጭ ገንዘብ ስለሌለን እናንተንም አገራችሁንም ትጐዳላችሁ ። ሥራችሁን እየሠራችሁ ችግራችሁን ለኔም ሆነ ለሌሎች ባለሥልጣኖች ብታስታውቁን ተገቢውን ከማድረግ ችላ አንልም ።
አሁንም ጉዳዩን እያጠና መብታችሁና ኑሮአችሁ ዋስትና የሚያገኝበትን ደንብ የሚያዘጋጅ ኮሚቴ እንዲቋቋም አሁን የሥራዬ መጀመሪያ አደርገዋለሁ ። ስለዚህ በየሥራችሁ ግቡ ! » ይህን ቃል በደስታ ተቀብለን ተመለስን ። ከቅድሙም ተገቢ መብታችንን ለማግኘት እንጂ ለብጥበጣ አልወጣንም።
	ሁላችንም በየሥራችን ተሠማርተን ስንሠራ ውስጥ ውስጡን አነሳሺ መሆኔ በየቦታው ተነግሮ ኑሮ በማናቸውም ሥራ ማንም እንዳይቀበለኝ ከተደረገ ቤላ « ለሥራችን አታስፈልግም » የሚል ስንብት ደረሰኝ  ። እኔም በሁኔታው ከማዘኔ በቀር በምንም ሳልደነግጥ ከሥራው ወጣሁ ። ነገሩን ሁሉ ስለተረዳሁት ከሌላ ቦታም ሥራ አልጠየቅሁ ።

8
ከጓደኞች ጋር ለግብርና ሥራ ስለመዘጋጀቴ ።


	የሥራ ቀጣሪዎችንና የከተማዎችን ግፈኛ ሥራ ማየት እንደኔ የሰለቻቸውና በግል ሥራና በግል ኑሮ ሰላምና ፀጥታ ለማግኘት የሚሹ ለካ ብዙ ሰዎች ኑረዋል ። በሳምንት ጊዜ ውስጥ ባንድ ደን ተሠማርተው በግብርና ለመኖር የሚሹ ድሮ የማውቃቸው ብዙ ጓደኞች አገኘሁ ። ደግሞ የእግዜር ነገር ጥሎ አይጥልምና ያገኜቸው ጓደኞቼ ልዩ ልዩ ሙያ ያላቸው ነበሩ ። አንዱ ጓደኛዬና እኔ የርሻ ችሎታ ሲኖረን ሦስተኛው ጓደኛችንና ባለቤቱ እንዳጋጣሚ ሁለቱም በነርስነት ደረጃ ያለ የሕክምና ሙያ ነበራቸው። 
	እንዲሁም አንዱ እስከሁለተኛ ደረጃ የማስተማር ችሎታ ሲኖረው የቀሩትም በሐናፂነትና ብረት በመቀጥቀጥ በቀሩትም ልዩ ልዩ ሥራዎች ችሎታ ያላቸው ነበሩ ። በጠቅላላው አሥሩ ጓደኞች አሥር ልዩ ልዩ ስጦታ ነበረን ። ከኛ ሦስቱ ብቻ ያለሚስት ስንገኝ ሰባቱ ከሚስቶቻቸው ጋር ነበሩ ። እኛም ለማግባት ተስፋ ነበረን ።
	ሁላችንም ተገናኝተን ተመካክረን በአንድ ጠፍ ቦታ ተሠማርተን የሰውን ብቻ ሳይሆን የእግዚአብሔርንም እጅ ተማምነን እያረስንና እየቆፈርን ምድር ገነት መሆኗን በሚያስመሰክር ሰላማዊ ኑሮ ለመኖር ቆረጥን ። ያለንን ሀብት ከሰበሰብን ቤላ ወደልማት ሚኒስቴር መ/ቤት ሂደን ለመሬት አልሚዎች ከተፈቀደው የብድር ባጀት ብድር እንዲሰጠን አመለከትን ።
	በዚህም ጊዜ አንደኛ ልታለሙት የምትችሉት መሬት ያላችሁ ለመሆኑ መረጃ እንድታቀርቡ ። ሁለተኛ ለምትበደሩት ገንዘብ ሊታመን የሚችል ዋስ እንድታቀርቡ የሚል ጥያቄ ቀረበልን ።
	በዚህ ነገር ስንበሳጭ ጥቂት ቀኖች እንዳሳለፍን አንድ ቀን ወደሚኒስትሩ ቢሮ ሄድንና ለሚኒስትሩ አመለከትን ። ሚኒስትሩም ከፍ ብዬ የጠቀሴቸውን ግዳጆች መፈጸም ያለብን መሆኑን ሲነግረን ነገሩን ካፉ ቀበል አድርጌ « ጌታዬ ! መሬት ያለን ለመሆኑ በቂ መረጃችን ያገሪቱ ተወላጆች መሆናችን ነው ። ያገሪቱ ተወላጆች መሆናችንን የሚክድ የለም ። የሀገሪቱ ተወላጆች ከሆንም አብዛኛው ክፍሏ በጠፍነት ከሚገኘው አገራችን መሬት ጠቧልና ርስት አይገባችሁም ሊለን የሚችል አይገኝም ። ከዚህ ላይ ባለርስቶች መሆናችንን መረጋገጡ ነው ። የሰውን እርሻና ወደቅ (እዳሪ) ታርሳላችሁ እንዳትሉን እኛ የምንፈልገው ፍጹም ደንና ድንግል የሆነ ከሰው የራቀ ቦታ ነው ። ዋስ ለሚሉንም እኛ በመንግሥታችን እጅ ያለን አገራችንን የምንወድ ታማኞች ነን ካጠፋንም የትም አናመልጥም ራሳችን እንቀጣለን ። ከዚህም በቀር ገንዘብን በከንቱ እያባከኑ በዕዳ የሚዋኙ ወሮበሎች የሚገኙ ጋለሞቶችና የመጠጥ ነጋዴዎች በብዛት በሚገኙበት ከተማ ነው እንጂ አንድ የመጠጥ ቤት ወይም አንዲት የከተማ ቅሬ በማይገኝበት ደን ገብተን ለመሥራት ከፈለግን ገንዘባችንን በምን እናባክነዋለን ፧ ከሁሉም በላይ በማንኛውም ቦታ በማንኛውም ጊዜ ራሳችንን የምንቈጣጠር ሰዎች መሆናችን ዋጋ ሊኖረው ይገባል ።
	ስለዚህ ከያንዳንዳችን ብዙ ብዙ ቅጅ ፎቶግራፍ ይያዝና ገንዘቡ በእምነትና በፊርማ ይሰጠን። ካልተረዳዳን ካልተማመንንና በራሳችን ካላመንን የተሻለ ሥራ ልንሠራ እንዴት እንችላለን ፧» ስል አስረዳሁት ።
	ሚኒስትሩ አንገቱን ወደጠረጴዛው ቀለስ አድርጎ ጥቂት ካሰበ ቤላ « በሉ እስኪ አሁን የነገራችሁኝን ሁሉ  በጽሑፍ አርጋችሁ አቅርቡልኝና ለቦርዱ አስተላልፈዋለሁ ። » አለ ።
	እኛም ትእዛዙን ተቀብለን ከወጣን ቤላ በሁለተኛው ቀን ሓሳባችንን ሁሉ በዝርዝር ጽፈን ለሚኒስትሩ አቀረብን ። ሚኒስትሩም ካነበበው ቤላ «በሉ ደኅና ነው ። ለቦርዱ አቀርብላቼለሁ » አለን። እኛም እየተመላለስን ደጅ ስንጠና ጥቂት ወሮች ካለፉ ቤላ በሰባት ከመጠነኛ ወለድ ጋር በሙሉ የሚከፈል ለያንዳንዳችን አራት ሺ በድምሩ አርባ ሺህ ብር እንዲሰጠን ቦርዱ ወስኖ ሥርዓቱ እስኪፈጸም ደግሞ ብዙ ሳምንት አለፈና ቸኩ ተሰጥቶን ከልማት ባንክ ገንዘቡን ተቀብለን ልዩ ልዩ የርሻ መሣሪያዎችን የምግብ ማብሰያዎችን ትንንሽ ድንኳኖችን የሸራ አልጋዎችን ቡት ጫማዎችን የጫካ መመንጠሪያና የዛፍ መቁረጫ መሣሪያዎችን ሁሉ ገዛን ።
	ከዚህም በላይ ልንሄድ ያቀድንበት ቦታ ድንግልና ሰው ሠራሽ ማዳበሪያ የማይሻ መሆኑን ብናውቅም መሬትን ለማዳበር የሚጠቅሙ ልዩ ልዩ ቅመሞች (ኬሚካልስ) በመጠኑ ገዝተን ያዝን ። እንዲሁም ልዩ ልዩ የሕክምና መድኃኒቶችን የተባይ ማጥፊያ ዲዲ+ ጠመንጃዎችና ጥይቶች አዘጋጀን ። በጠቅላላው ሁሉንም አዘጋጅተን መጽሐፎቻችንን ፣ ትራንዚስተር ሬዲዮዎቻችንን ሸከፍን ። ሸራ የመሰሉ ቱታዎች በጥንድ በጥንዱ ተዘጋጁ። ሁሉ ከተዘጋጀ ቤላ ካገር ግዛት ሚኒስቴር የፈቃድና የመታወቂያ ወረቀት አስወጥተን ወደ አንድ ጠፍ የሚበዛበት አውራጃ ጓዛችንን ሁሉ በባቡር ጫንና የኖርንባትን ከተማ ወዳጆቻችንንና ዘመዶቻችንን ተሰናብተን በሌሊት ባቡር ተጓዝን ። ሌሊቱን በሙሉ ስንጓዝ አድረን በበነጋው እስከ እኩለ ቀን ከተጓዝን ቤላ ከምንፈልገው አውራጃ ደርሰን ከዚያም ጥቂት ሳናርፍ ያን ሁሉ ዝግንትል ዕቃችንን ማውረድ ጀመርን ። ሴቶቹ እንኳ ደከመን ሳይሉ ከኛ ጋር ከባዱንም ቀላሉንም ዕቃ እየተረዳዱ ሲያወርዱ ማየት ባንድ መንፈስ ለአንድ ዓላማ ቆርጠው የተነሡ ሰዎች ምን ያህል ኅብረት ያላቸው መሆኑን ያረጋግጥ ነበረ ። ከወረድንበት ጣቢያ ዕቃችንን ሁሉ ደብረን ውለን እዚያው አደርን ። በበነጋው አምስቱን ወንዶች ሴቶችንና ዕቃችንን እዚያው ትተን ከወንዶቹ አምስቱ ብቻ ለሦስት ለአራት ቀን የሚሆን የቆርቆሮ ምግብ ሰርዲን ቶኖ ልዩ ልዩ ፍራፍሬዎችን ደረቅ ዳቦ የውሃ ኮዳዎች ታጣፊ የሸራ አልጋዎችና አንድ ትንሽ ድንኳን እንዲሁም በቊጥራችን አንዳንድ ጠመንጃና ጥይቶች ይዘን ከሕዝብ ተለይቶ በጠፍነት የሚኖር ደን ለመፈለግ ሄድን። አንድ ቀን ተኩል በግር ከተጓዝን ቤላ ማዶ ለማዶ አንድ ታላቅ ጫካ ዐየን። ያለ መጠን ገንግነው የሚታዩ የፅድ የዝግባ የወይራና የሰሳ ዛፎች ቅርንጫፍ ለቅርንጫፍ ተያይዘው በደኑ አናት ላይ ዱቄት ቢፈስ እንኳ የሚያሳፍሱ ከመምሰላቸው በላይ በሥራቸው የበቀሉት ትንንሽ ዛፎችና ቁጥቋጦዎች እንዲሁም ሐረጎች ጫፋቸው ወደታላላቆቹ ዛፎች ቅርንጫፍ በመድረሱ ደኑን ጥቂት ራቅ ብለው ሲያስተውሉት ያ ሰፊ ደን ለተአምር የተፈጠረ አንድ እንግዳ ዛፍ የበቀለበት ይመስል ነበር እንጂ እውነትስ ብዙ ዛፎች ባንድ ላይ በመብቀላቸው እንደዚያ የተስማማና አንድ የሆነ ትርእይት ይገኛል ለማለት ያስቸግር ነበር ።
	ጥቂት ጥቂት ድካም ተሰምቶን ነበር። ቢሆንም አትፍረዱብን የፒያሣ ወጣቶች ነበርን። እስከዚህ መሞከራችንም ጀግኖች ነን ደኑ እንደዚያ ሁኖ ሲታየን ግን በደስታ ስሜት ደማችን ሞቀ ። ዛል ባለ ሁኔታ ነወዝ ነወዝ ማለቱ ቀረና ርምጃችን ቀልጠፍ ቀልጠፍ አለ ።
በዚህ ሁኔታ አንድ ሰዓት ያህል እንደተጓዝን ከደኑ ደረስን ። ደኑ ጥቅጥቅ መሆኑ ባይካድም በሩቁ እንዳየነው ያህል ፍጹም ጨለማ አልነበረም ። ሌላው እንኳ ቢቀር ውስጥ ለውስጥ እየተሸሎኰሎኩ ለመሄድ ከሾኻሞቹ ቁጥቋጦዎችና ከጋሬጦች አስቸጋሪነት በቀር ሌላ ችግር አልነበረም ። ጠመንጃዎቻችንን በሚችሉት መጠን ጥይት ካጐረስንና በካርታ የሞሉ ጥይቶችንም በጃኬቶቻችን ኪሶች ካደረግን ቤላ ወደደኑ ውስጥ መግባት ጀመርን ።
ባንድ በኩል ገብተን ቀጥታውን ለመሄድ ብንፈልግ እጅግ አዳጋች ሆነ። አራት አምስት ጊዜ እንደተራመድን አንድ እሾኻም ቁጥቋጦ በግንባራችን ሁኖ ማለፍ አይቻልም ይለናል። ወደሌላ አቅጣጫ ዘወር እንበል ስንል በጥፍራም ሾኹ ጨርቃችንን ጠልፎ ይይዝና እንደ ቸር ጋባዥ ምንም ቢሆን ሳትቆዩ አትሄዱም የሚል ይመስል ነበር ። ያደረግነው ቡት ጫማ ከጋሬጣውና ከድቡሽቱ ጣጣ ሁሉ ስለጠበቀን ዋጋው ምን ያህል መሆኑን ያስረዳን ነበር። በዚህ ሁኔታ ጥቂት እንደተጓዝን አንድ ሾኻም ቁጥቋጦ የነብር ጥፍር የመሰለ ሾኹ ጃኬቴን ለቀም አድርጎ ያዘብኝ ። ሾኹን ለማስለቀቅ ወደቁጥቋጦው ዞር ስል አንድ ወጣት ዘንዶ አፉን በጣም ከፍቶ አንገቱን ወደኔ መዘዝ ሲያደርግ ዐየኹት ። በዚህም ጊዜ ወደፊትም ሆነ ወዴላ ወደቀኝም ሆነ ወደግራ ሩጦ ለማምለጥ ወይም ጥይት ለመተኮስ የማልችል መሆኔን ስለተረዳሁ አንገቱን ቀጥ አድርጎ በቁመቴ ልክ በሚሆን መጠን ወደላይ የቆመውን ዘንዶ ወደኔ ደርሶ ሊይዘኝ ሁለት ጫማ ያህል ርቀት ብቻ ሲቀረው ጠመንጃዬን እንዳነገትሁ ሞተ ነፍሴን ዘልዬ በሁለት እጄ አንገቱን ያዝሁት።
	ከዚያም ስንታገል አንገቱን በሙሉ መያዙ ለጄ አስቸጋሪ ስለሆነብኝ ስልሞውን ብቻ ለይቼ ይዤ ስታገለው መተንፈሻ አጥቶ ሆዱ ተነፋፋ። ቀስ በቀስ በወገቤ እየተጠመጠመ ሲገርፈኝ ያደርግብኝ የነበረው ከፍተኛ ጉዳት ተቀነሰልኝ ።
ጓደኞቼ ርስ በራሳቸው ሲፈቃቀዱ እኔን አጥተውኛል። በዚህ ጊዜ በሾኽና በቊጥቋጦው ምክንያት ሩቅ ለመሄድ ያልቻሉ ስለነበር በሄዱበት ተመልሰው እኔ ካለሁበት ቢደርሱ ከዘንዶ ጋር ስታገል አገኙኝ ። በጣም የተጐዳሁ ስለመሰላቸው ለመጀመሪያው በጣም ተደናግጠው የሚያደርጉት ጠፍቷቸው ነበር። ጥቂት ከቆዩ ቤላ ግን እያስተዋሉና ልብ እየገዙ ስለሄዱ እኔ ሳልጐዳ ዘንዶውን ሊገድሉ የሚችሉበትን መንገድ ፈለጉ ።
በዚህም ጊዜ አናጺው ጓደኛችን በወገቡ ያለውን ሽጉጥ መዘዘና ለነርሱ ጓደኛችን ከሰጠው ቤላ ከቀሩት ሁለት ጓደኞቻችን ጋር ሁኖ የዘንዶውን ጅራት ያዙና ሌሊት ወጥረው ሳቡት። እኔም ምንም እንኳ በጣም ደክሜ የነበረ ቢሆን እጄ ስልሞውን ከድንጋጤ ጋር አክርሮ እንደያዘው በጣም ጠብቆ ስለነበረ በራሱ በኩል ብቻዬን ሁኜ እስብ ነበር። በተቻለ መጠን ጥቂት ግትር አድርገን እንደያዝነው ነርሱ ጓደኛችን ቀረበና ዘንዶውን እሆዱ ላይ አራት የሽጉጥ ጥይት ከነመረቁ ሲያጠጣው በፂዕረ ሞት ኩምትር ሲል እኔንም ባለሁበት ጓደኞቼንም ባሉበት ሌሊት በሀይል ጣለን። ይህ ዘንዶ ልባላ በማለቱና ክፉ አውሬ በመሆኑ ባያናድደኝ ኑሮ ተሰብስበን ያለርኅራ%@ ባደረግንበት ማጥቃት አሳዝኖኝ ነበር።
ታዲያ ምን ይሆናል ፧ ላጥቃ ማለት ክፉ ነው። ሰው ራሱን ከጥቃትና ከጉዳት ለማዳን ባለው የተፈጥሮ ስሜትና ግዳጅ እንኳንስ በተፈጥሮ የማይመሳሰለውን የዱር አውሬና መሰሉ የሆነውንና ወንድሙን ሰውን ያለርኅራ%@ ማጥቃቱ ጥርጥር የለበትም። ዘንዶውን ከገደልን ቤላ አነሡኝ ። ምንም ከዘንዶ ጋር ስታገል ብዙ ብደክም ለመሄድ እስኪሳነኝ ባለመጐዳቴ ወደፊት ጉዞአችንን ለመቀጠል ጀመርን። ነገር ግን አናጺው ጓደኛችን « ቆይ እንግፈፈው » አለ ።
	እኛም በሐሳቡ ተስማምተን ሁለት ሁነው በያዝናቸው ሰንጢዎች ሲገፉ ሁለቱ ቆመው ይመለከቱ ነበር ። እኔ ግን በጣም ደከም ስላለኝ ካንድ ድንጋይ ላይ ቁጭ ብዬ ከጥቂት ደቂቃዎች በፊት ከዚህ ዘንዶ ጋር ያደረግሁትን ትግል በመሳቀቅ አስታውስ ነበር ።
ቶሎ ብለው ገፈፉትና ቆዳውን ይዘን ወደ ፊት ልንሄድ ስንል ነርሱ ጓደኛችን « የለም ! የለም ! አሁን ወደጫካው ውስጥ አንግፋ ፧ አንድ ብልሃት ትዝ ብሎኛል ። ከዚህ የዘንዶ ሥጋ የቻልነውን ያህል ቆርጠን እንያዝና ከዚህ ጫካ ከመድረሳችን በፊት ተሻግረነው ወደመጣነው ወንዝ እንሂድ ። ከዚያ ጉንዳን አይታችሁ የለም ፧ » አለ ።
« እንጃ ! እኔ ልብም አላልሁት » አለ አናጺው ጓደኛችን ።
ሁላችንም « አላየነውም ! » አልን ።
ነርሱ ጓደኛችን ግን « ግዴለም እኔ ዐይቻለሁ » አለ ።
« ለመሆኑ ምን እንዲያደርግልን ነው ፧ » አለ አንዱ ጓደኛችን ።
« ግዴለም እኔ አሳያቼለሁ » ሲል ነርሱ ከተናገረ ቤላ ከዘንዶው ሥጋ አምስት ስድስት ጉማጅ ያዝንና ወደመጣንበት ተመለስን ። ከዚያም ጫካውን ወጥተን ጥቂት እንደተጓዝን ተሻግረናት ከሄድነው ወንዝ ደረስን ። ከዚያ ስንደርስ ነርሱ ጓደኛችን እንደነገረን ሁሉ በወንዙ ድንበር ለድንበር እጅግ ብዙ የሆነ ጉንዳን ይልመጠመጣል ። ነርሱ ጓደኛችን የያዝነውን የዘንዶ ሥጋ ጉማጅ ግራና ቀኝ አልፎ አልፎ ጉንዳኖች በሚጓዙበት ግንገን ጥግ ለጥግ ጣል ጣል አደረገውና እጃችንን እዚያው ከወንዙ ሙልጭ አድርገን ታጥበን ከወንዙ ጥቂት አለፍ ብለን ድንኳናችንን ተክለን እዚያው አደርን። የኔ ቅዠት ብቻ ከዘንዶ ጋር መታገል ሁኖ ሲያድር ሌሎች ጓደኞቼ መልካም መልካም ሕልም ማየታቸውን ጧት ነገሩኝ። ጧት ተነሥተን የምንሄድበትን ስንመካከር ነርሱ ጓደኛችን « አሁን ወደወንዙ እንሂድ ! » አለ ።
እኛም ትናንት ማታ ያደረገውን እናውቅ ስለነበር እሺ ብለን ወደወንዙ ጒዞ ስንጀምር አንዱን ጥቂት አርጀት ያለ አንሶላውን ያዘና ሄድን። እወንዙ ስንደርስ ያ ሁሉ ጉንዳን አልፈን አልፈን ካስቀመጥናቸው የዘንዶ ሥጋ ቁራጮች ላይ ሰፍሮ ሰፍሮ ተጠቅሎ የተቀመጠ ማቅ መስሎ ነበር።
ያን ሁሉ ጉንዳን ከነሥጋው ቀስ አድርጎ በሁለት እንጨት እያነሣ ካሮጌው አንሶላ ላይ ከደረደረው ቤላ የአንሶላውን ጠርዞች ስብስብ አድርጎ እህል እንደተሞላ ጆንያ አፉን በገመድ አሠረና « እንግዲህ ጫካችንን በፊት የሚያቀኑልን እነዚህ ጉንዳኖች ናቸው » አለ ።
እኔም ቀበል አድርጌ « መልካም ! መልካም ! » አልሁ ።
እኛ ሌሎችን ዕቃዎቻችንን ነርሱ ጓደኛችን የጉንዳኑን መንጋ ተሸክመን ወደጫካው ከተመለስን ቤላ እጫካው ስንደርስ ጥቂት ወደ ውስጥ ገባ ብለን ጉንዳኑን እዚያ ላይ ዘረገፍነው ። ገና እዚያው ላይ እያለን ጉንዳኑ በጫካው ውስጥ የሚገኙ ተባዮችንና ነፍሳቱን ሁሉ እያሰሰ የወረራ ሥራውን ቀጠለ ። በጓደኛችን ዘዴም ተደነቅን ። ጉንዳኖች ምንም እንኳ በጫካው የሚገኙትን አራዊት ሁሉ ጨርሰው ሊያጠፉልን ባይችሉ ብዙ አራዊትን እንደሚያባርሩልን እርግጠኞች ነበርን ።
ከዚህ ቤላ ጉንዳኖችም የወረራውን ሥራ ሲያከናውኑ እንዲቆዩ እኛም ሰዎቻችንን ይዘን እንድንመጣ በማለት ሰዎቻችንና ዕቃችን ወዳሉበት መጠነኛ ከተማ ተመለስን ።
ሰዎቻችንንና ዕቃዎቻችንን ሁሉ በብዙ ድካምና መላ እንደምንም አጓጉዘን ወደጫካው ከደረስን ቤላ እጫካው ጥቂት ወጣ ብላ በምትገኝ ገላጣ ቦታ ላይ ድንኳኖቻችንን ተክለን ለጊዜው እዚያው ላይ ሰፈርን ። 
በየቀኑ ቁጥቋጦዎችንና ዛፎችን እየቆረጥን ለከሰልነትና ለማገዶነት የሚያገለግለውን እንጨት ለብቻ እየከመርን የቀረውንም ጥቂት መጠጥ ሲል በቆርቆሮ ከያዝነው ቤንዚን በመጠኑ በመጠኑ እያርከፈከፍን እያቃጠልን በጫካው መሓል ሰፊ የሆነ ገላጣ ቦታ ከማውጣታችን በላይ መሓል ለመሓል ሰፋ ያለ መንገድ አውጥተንለት ነበር ። መቼም መልካም ቦታ ምኑም አይጐድልበትና ከፍተኛነት ካለው ሥፍራ ላይ መንጭታ የጫካውን መሓል አቋርጣ የምትወርድ ጥሩ ምንጭ ነበረች ። መንገዳችንን እስከምነጯ አናት ካደረስን ቤላ ያን ቡክቡካ በመቆፈሪያ መሣሪያ ቀርቶ በጅና በግር ቢነኩት እንኳ የሚናደውን ልል መሬት እየማስን ቦይ በማውጣት ያችን ቀዝቃዛና ጥሩ ምንጭ ወደፈለግነው አቅጣጫ እንወስዳት ጀመር። በዚህ ሁኔታ የማልማት ሥራ ወደምንጀምርበት ሥፍራ የሚያወርዳት አንድ ቦይ ለጊዜው ወደሰፈርንባት ቦታ የሚያወርዳት አንድ ቦይ ከፈትንና ምንጯን በሁለት መንገድ እንጠቀምባት ጀመር ። ብዙ ቦታ ከመነጠርንና ምንጥሩን ካቃጠልን ቤላ ከኛ ጥቂቶች ገበሬዎች ወደሚገኙበት ቀበሌ ሂደው በሬዎች ፣ ፈረሶች ፣ ላሞች፣ በጐችና ፍየሎች ገዝተው እንዲመጡ አደረግን ። ከቀሪዎችም ግማሾቻችን ያን ለስላሳ መሬት በመደብ በመደብ እየከፈልን ለወጉ ያህል በመቆፈሪያ ጫር ጫር እያደረግን የልዩ ልዩ አትክልቶችን ዘሮች ( ችግኞችን ) አበቀልን ። በሬዎችና ፈረሶች ከመጡ ቤላ በነሱ በሚሳቡ የርሻ መሣሪያዎች መሬቱን ስናለሰልስ ቆይተን ዝናብ መጣል ሲጀምር ልዩ ልዩ የእህል ዓይነቶች ዘራን። በጫካው መካከል በአናጺው ጓደኛችን መሪነት ለያንዳንዳችን መኖሪያ የሚሆን መጠነኛና ጥሩ ጥሩ የሣር ክዳን ቤቶች ከመሥራታችን በላይ አንድ በመደዳ የተሠራና ብዙ ታላላቅ ክፍሎች ያሉት ሰቀላ ቤት ለምግብ ማብሰያ እንዲሆን አዘጋጀን ። በጠቅላላው ብዙ ዝግጅት አከናውነን ኑሮ ከጀመርን ቤላ ያን የልዩ ልዩ አራዊትና ተባዮች ርስት የነበረ ጫካ ካላዩት በቀር በቃል ለመግለጽ በሚያስቸግር ውበት አስጌጥነው ።
	ከጊዜ ቤላማ ከመንግሥት የተበደርነውን ገንዘብ የተወሰነው ጊዜ ከመድረሱ በፊት ከፍለን ጨርሰን ነፂ ሰዎች ስንሆን አንድ የልጆቻችን ትምህርት ቤት አንድ ጥቂት አልጋዎች ያሉት ክሊኒክ ከመሥራታችን በላይ የርሻ መኪናዎችና አንድ የኤሌክትሪክ ጄኔሬተር ሌሎችም አስፈላጊ የሆኑ 
ዕቃዎች ገዛን ። ቤታችን እንደድሮው የአፈር ወለልና የሣር ክዳን መሆኑ ቀርቶ ክዳኑ ቆርቆሮ ወለሉ ሳንቃ ሆነ። እህሉና ፍራፍሬው ሥጋው በሰፊው ይሸጥ ጀመር ።
እኛም በሥራችን እየተደሰትን ከድሮው በበለጠ ትጋት እንሠራ ጀመርን። ከአደር አደር ልዩ ልዩ ሙያ ያላቸውን  ሠራተኞች እየተቀበልን ከኛ ድርሻ ምንም ያህል በማያንስ አበል እያስገባን በትምህርት በርሻ በሕክምና በሌሎችም ጉዳዮችም ራሳችንን ችለን መኖር ጀመርን ። መልካም ቦታ ለሚሠራበት ሰው የገነት ቁንጮ መሆኑን እግዚአብሔርም ሰውን እንዴት እንደሚወደው የመሬት ጌታ ማድረጉ ብቻ በቂ መሆኑን ያስረዳ ነበር። ይህ ሁሉ ሲሆን መንግሥት ከኛ የሚጠይቀውን ግብር ያለ አንዳች ሹም አስገዳጅነት ቀደም እያደረግን ከመክፈላችን በላይ ለማንኛውም የበጐ አድራጐት ድርጅቶችና አደጋ ለደረሰባቸው ሰዎች መራጃ ድርጅቶች በዓመት ብዙ ሺህ ብር እንከፍል ነበር ።
ከዚህም በቀር በየጊዜው በጣም ተቸግረውና መድረሻ አጥተው የምናገኛቸውን ሰዎች ወደርሻ ድርጅታችን እየወሰድን ለኑሮአቸው የሚበቃ ደመወዝ እየሰጠን ልጆቻቸውን ከልጆቻችን ጋር እኩል እያስተማርን በሥርዓት በፍቅር በጨዋነት እናሳድግ ጀመርን ። ልጆቻችን ከሚማሩባቸው መጻሕፍት መካከል ግፍን አጥቂነትን ሌብነትን ፣ አጭበርባሪነትን  አንዱን ፍጡር ለሌላው መጫወቻ አሻንጉሊት አድርጎ ማሳየትን ነጣቂነትን በወራሪነት የሚገኝ ጀግንነትን ታላቅ ነገር እያስመሰሉ የሚያወሩ ተረቶችንና ታሪኮችን አናስገባቸውም ነበር። የልጆቻችን የንባብ መልመጃ ተረቶች ሁሉ አንድ ሰው ጥበብን ለመከታተል መሬትን ለማልማት ሲደክም በሽታ ወይም አደጋ ደርሶበት ሲጨነቅ ሌላው ሰው ደርሶ እንዴት እንደረዳውና እንዳዳነው በዚህም ምክንያት እንዴት ወዳጆች ሊሆኑ እንደቻሉ አንድ ሰው እናቱ በልጅነቱ በአንድ በሽታ ሙታበት ርኅራ%@ በሌላት መጥፎ የንጀራ እናት ሲሠቃይ አድጎ የቀሩት ልጆች ሁሉ እንደሱ እናቶቻቸው ሙተውባቸው እንዳይሠቃዩ እናቱን የገደለበትን ዓይነት በሽታ የሚከላከል መድኃኒት እንዳገኘ ተንኮልና ክፉ ሥራዎች በሠሪያቸው ላይ ከፍ ያለ ሥቃይ እንዳደረሱ የሚያሳዩና ይህን የመሰሉ ነበሩ ።
በሃይማኖት በኩልም ሁሉን የፈጠረ አምላክ ምን ያህል ቸርና ለሰው ከፍተኛ አእምሮን የሰጠ መሆኑን እግዚአብሔርን ለማስደሰትም እንደሱ ቸር መሆንና ለሰው ይቅርና ለእንስሶችና ለአራዊት እንኳ መራራት የሚገባን መሆኑን እናስተምራቸው ነበር ። አጥቂን ለመከላከል ብቻ ካልሆነ በቀር ሌሎችን አጥቅቶ የመጠቀምም ሆነ ክብር የማግኘት ስሜት በልጆቻችን አእምሮ ሳይሠረጽ በቅን ትምህርት ቀጭተን አስቀርተነዋል ።
ለምሳሌ አንድ ታሪክ ተራኪ « ናፖሊዎን የሚባለው የፈረንሳይ ንጉሥ ዓለምን ለመግዛት ብርቱ ምኞት ነበረው ። በዚህም ምክንያት ብዙ አገሮች ወረረ። በብዙ የጦር ሜዳዎች ድል አደረገ ከተከላካዮቹና ከሱ ወገን ብዙ ወታደሮች አስፈጀ ። ብዙ አገሮች በጣም ይፈሩት ነበር። ቤላ ግን በዎተርሉ የጦር ሜዳ ላይ እንግሊዞች ማርከውት በአንዲት ደሴት ስድስት ዓመት ሙሉ ታሥሮ ከቆየ ቤላ በዚያው ሞተ ። የርሱ ጀግንነት ለዘለዓለም ሲታወስ ይኖራል » ብሎ ለኛ ልጆች ቢተረክ በሌላ እምነት ያሳደግናቸው ልጆቻችን « ናፖሊዎን ዘመን ያነሣው ትዕቢተኛ አውሬ ነበር። እንግሊዞች ግን ጀግና የሆኑ አውሬ ገዳዮች ናቸው » ብለው እንደሚመልሱ እተማመንባቸዋለሁ ።
ከዚህም በቀር ልጆቻችን በሥነ ፍጥረት ፣በፍልስፍና ፣ በኪነጥበብ ፣ በቴክኒክ ፣ በርሻ ፣ በሕክምና ዓቅማቸውና አእምሯቸው በቻለ መጠን እንዲራመዱ እናስተምራቸው ነበር። በጠቅላላው የድንቁርናው ፣ የስስቱ ፣የችግሩ ፣ የበሽታው ፣ የተንኰሉ ዓለም ልጆቻችንን ከፋፍሎ እንዳይጫወትባቸው ፍጹምና ንጹሕ ትምህርት እያስተማርን ወደመልካም እንመራቸው ነበር።
እኛም ምንም እንኳ አንዳንዶቻችን ጥቂት ጥቂት ሰብአዊ ጉድለት ብናሳይ ክፋትን ወንጀልን መመቀኛኘትን ስስትን አስወግደን አንዱ ለሌላው በማሰብ ከእውነተኛው ቅዱስ ኑሮ ልንደርስ ነበር ። 
በኛ መካከል ወንጀለኛን ለመያዝና ወንጀልን ለመከላከል የሚያስፈልጉት ፖሊሶች ሁለት ጠበኞችን ለማከራከርና ሕግን ለማስፈጸም የሚያስፈልጉት ዳኞች ቦታ አልነበራቸውም ። ወንጀልንና ጭቅጭቅን በመተዛዘን በፍቅርና በሰላም ከመካከላችን አጥፍተን ነበር። የራስ ፍቅር ደ« ራሱን መርዞ ሌሎችን የሚያስመርዘው በሽተኛ በመካከላችን አልነበረም ።  






9

ከሳሽ ስለመነሣቱ

አህ ! አዬ ፈጣሪ ! ሰዎቹ በሙሉ ደኅና ካልሆኑ ወይም ለመልካሞቹ ሰዎች ሌላ የተለየ ዓለም ካልተገኘላቸው ሰላማዊዎች ሰዎች እንዴት በሰላም ሊኖሩ ይችላሉ ፧ አሥራ አምስት ዓመት ሙሉ በሰላም ተቀምጠን ከባብ ፣ ከዘንዶ ፣ ከሌሎችም አራዊት ተዋግተን አቅንተን እኛንም ሌሎችንም ረድተን ገነታዊ ኑሮን በምድር ላይ ከመጣን ቤላ ከመንግሥቱ ታላላቅ ባለሥልጣኖች አንዱ « መሬት ያባቱ ነው ። ሳያስፈቅዱኝና ሳይከራዩኝ በመውረራቸው ወንጀለኞች ናቸው » ሲል ከሰሰን ። ክሱንም ለማጣፈጥ ከመወለዴ በፊት ጀምሬ ወንጀለኛ መሆኔን ዘርዝሮ በክሱ ላይ አቅርቦት ነበር ። ከዚህም በቀር « ሕግና ትእዛዝ የማያውቁ የጫካ ወንበዴዎች ብሎ ሠይሞን ስለነበር እኛ የጫካ አውሬዎች ባሠራነው መንገድ በብዙ ጁፖች የጦር ሠራዊትና የፖሊስ ባልደረቦች ከልዩ ልዩ የጦር መሣሪያዎች ጋር ይዞ መጣብን ።
	ከዚያም እንደደረሱ ይህን የመሰለ ሁኔታ ዐይተው የማያውቁት ልጆቻችን ከትምህርት ቤታቸው ወጥተው በመገረም ይመለከቱ ነበር ። የወታደሮች መሪ የሆነው ኰሎኔል ከከሳሻችን ባለሥልጣን ኤላ ሁኖ ሁለቱ ወደኔ ቀረቡና የመጥሪያውን ደብዳቤ ሰጡኝ ።
	ደብዳቤውን ሳነበው ከመገረሜ በላይ ለዚህ የግፍ ክስ ደግሞ ይህ ሁሉ ወታደር ሲግበሰበስ መምጣቱ እጅግ አበሳጨኝ ። የሰውን በዚህ ዓለም ላይ መኖርም ጠላሁ ። የከሰሰኝ ሰውዬ በግፈኛነቱ ቢያናድደኝም በግብዝነቱ አሳዘነኝ ። ንዴቴ በረድ ሲልልኝ ወደኰሎኔሉ ዘወር ብዬ « ታዲያ ይህ ሁሉ ሠራዊትና የጦር መሣሪያ የተጫነብን መቼ የክሱን ጥሪ ሽረን ነው ፧ » ስል በንዴት የቀሉ ዓይኖቼን በርሱ ላይ እንዳሳረፍሁ ጠየቅሁት ። « እኔ እንደናንተ ያለውን ከሕግ ውጭ የሆነ ሕዝብ እፈራለሁ ። ስለዚህ በወታደር እንድትጠሩልኝ የጠየቅሁ እኔ ነኝ » ሲል የከሰሰን ባለሥልጣን በሁለቱ የሱሪው ኪሶች እጆቹን ሸጉጦ ሴዴርያውን የርጉዝ ሹራብ ያስመሰለውን ዘረኰት ሆዱን እየገለበጠና በራማ ራሱን እያብለጨለጨ ተናገረ ። 
	« የርስዎ ክስ ብቻኮ እኛን ወንጀለኛ ሊያደርገን አይችልም ። ወንጀለኛ ሁኖ ለመገኘት ወንጀል መሥራት እንጂ መከሰስ በቂ አይደለም አልሁት ከዘራዬን እንደተመረኮዝሁና የፀሐይ ባርኔጣዬን እንዳደረግሁ ።
በዚህ ጊዜ አንድ የፖሊስ ሻምበል አነሣና « ያም ይሁን ይህ ተከስሳቼል አሁን መሄድ አለብን » አለ ።
	እኔም መለስሁና ወዳጄ ሕግ የተፈጠረው የያንዳንዱን ሰው ፀጥታና ሰላም ለመጠበቅ እንጂ ላንተ ሥልጣን ተብሎ አለመሆኑን ዕወቅና ከዚያ ወዲያ ተናገር ። በግፍ ካልሆነ በቀር በሕግ መንገድ አንተ በኛ ውስጥ ቦታ የለህም ። ሂድና በከተማችሁ ውስጥ ያሉትን ቀማኞችና ነፍሰ ገዳዮች አድን ። እኛ ለራሳችን ፖሊሶች ዳኞችና ሕግ አስከባሪዎች ነን ። መንግሥት እኛን ለመጠየቅ የሚፈልገው ካለም ያንተን አጀብና አስገዳጅነት ሳንሻ ወደተፈለግንበት ራሳችን እንሄዳለን » አልሁት ።
	ኰሎኔሉ ይህን ሁሉ ስንነጋገር ዝም ብሎ ይሰማን ነበርና ወደከሳሻችን ሰውዬ ዘወር ብሎ « ከተከሰስን እንቀርባለን የሚሉ ይመስለኛልኮ ! » አለ ። ከሳሻችንም « እኔ እነሱን አላምንም አሁን ተይዘው መሄድ አለባቸው » አለ ሁለት እጁን በጆሮ ጥላው ግርር አንገቱን ወደታች ቆፍጠጥ አድርጎ ። እኔም አነሣሁና « ወንድም እኛኮ ዝም ብለን የምናየው በመካከላችን ሕግ አለ በማለትና ለሕግ በመገዛት እንጂ የመጣህብን በጉልበት ከሆነ ባሉን አሮጌ ጠመንጃዎች ተከላክለን ልንጠፋ እንችላለን ። ወታደሮችም የመንግሥት ወታደሮች ናቸው ብለን ነው እንጂ ካንተ ጋር አሢረው ሊያንገላቱን የመጡ አጥቂዎች ከሆኑ ዝም ብለን እጃችንን አንሰጣቸውም ። ይህን ሁሉ ደን መንጥረን እንደዚህ ያለ ገነት ስንፈጥር ብዙ አራዊት ብዙ ሌባና ወንበዴ እያባረርን ነው ። ወንበዴ ከሆንህ አንተንም አንፈራህም ። የጠየቅኸን በሕግ ከሆነ ሕጉን አክብረን ራሳችን እንመጣለን » ስለው ሦስቱ ጓደኞቼ ተንኮለኛ አውሬዎችን ለማደን ሂደወ ከቆዩበት ጠመንጃ ጠመንጃቸውን ይዘው ብቅ ሲሉ ከከሳሹና የርሱ አሽከሮች ሁነው ከመጡት ወታደሮች ጋር ቁሜ ስጨቃጨቅ ስላዩኝ ራቅ ብለው እንደቆሙ « ነገሩ ምንድን ነው ፧ » ሲሉ ጠየቁኝ ።
	« ምንም አይደል ወደቤታችሁ ግቡ ትንሽ ጉዳይ ነው ! » አል	ኤቸው ።
	በዚህ ጊዜ አንድ ሁከት ቢነሣ ከኛ በኩል የምትፈነዳው የመጀመሪያዋ ጥይት ያን ብራና ጭንቅላቱን ወይም ዘረከቦ ሆዱን እንደማትምር ተገነዘበው መሰል « እሺ በቀጠሮው ቀን ሕጉን አክብረው ከቀረቡ እኔ ምን ቸገረኝ ወረቀቱን ተቀብለዋል » አለ ከሳሹ ።
	ኰሎኔሉ ቀበል አድርጎ « ከመጀመሪያውም ተሳስተናል » አለና ወደጅፖቻቸውና ላንድሮቨሮቻቸው ሲገቡ ያንድ ግፈኛ ፍላጐት ለመሙላት በከንቱ የደከሙት ወታደሮች ስላሳዘኑኝ ከሳሼና ኰሎኔሉ ወዳሉበት ላንድሮቨር መኪና ቀረብ ብዬ « እስኪ ለጥቂት ጊዜ ይቅርታ አድርጉልንና ቤቶቻችንንም ፣ ርሻዎቻችንንም ፣ ከብቶቻችንንም ፣ ትምህርት ቤታችንንም የቀረውንም ዝግጅት ተመልከቱልን » አሌቸው ። ከሳሹም « እህ ! ከናንተ ቤት የምንገባ በመርዝ ለማለቅ ነው ፧ » አለ ቀልድ አስመስሎ ስሜቱን በመግለጽና ፊቱን በማጥናት ።
	እኔ ግን ፈገግ እንዳልሁ « ይህ በናንተ የእምነት ደረጃ ያሉ ሰዎች የሚጠቀሙበት ዘዴ ነው ። እኔንና ጓደኞቼን እግዚአብሔር ሲፈጥረን ከናንተ ደረጃ አሳልፎ ነው ። ሰውን ገድሎና አጥቅቶ መጠቀም የሰይጥንነት ምልክት መሆኑን ከመወለዳችን በፊት ዐውቀነዋል » አልሁት ።
	ለጥቂት ጊዜ እንደቀልድም እንደቁምነገርም እያደረግን ትንሽ ከተነጋገርን ቤላ ምግብና መጠጥ በልጆቻችን የቴያትርና የተንቀሳቃሽ ሥዕል ማሳያ አዳራሽ ውስጥ ተሰናድቶ እንዲቆየን ነግረን እኔና ጥቂት ጓደኞቼ እጅግ ሰፊና ለም የሆነውን ርሻችንን ፣ ላሞችን ፣ በሬዎችን ፣ ፈረሶችን ልዩ ልዩ ዓይነት በጐችንና ፍየሎችን ፣ አሳማዎችን ፣ ዶሮዎችን ፣ በየተራ ካድጐበኘናቸው ቤላ ለማዳ አራዊቶችና እንስሶችን ወደምናረባበት ክፍል ወስደን ደግሞ እጅግ የሚያማምሩ የዱ እንስሶችን ፣ ወፎችንና አሞሮችን አሳየናቸው ። ኰሎኔሉ በቅን ልቡ « አዳም ሳይረገም ነበረበት የሚባለውን ገነት አምላክ አውርዶ ሰጥቷችሁ እንደሆነ እንጂ በእውነት የሰው ሥራ ምድርን እስከዚህ ገነት ካደረጋት ግሩም ነው » አለ ።
	እኔም መለስሁና « ሰዎች በቅንነት በዘዴና በብርታት ከሠሩባት ምድር የተረገመች ሳትሆን የተመረቀች ገነት ናት ። 
	እግዜር ገነት አድርጎ ቢፈጥራት እንደ ወንድማችን ( እንደ ከሳሹ ) ያሉት የማይሠሩ የማያሠሩ ሰዎች ገሐነም አደረጓት » አልሁ ።
	« እኛኮ ድርሻችንን ስጡን አልን እንጂ አትሥሩ አላልንም ነበር » አለ ከሳሹ ። መልኩን ልብ ብሎ እንደኔ ላየው ሰው ያን ሁሉ ስንት ሰዎች ደክመን ያለማነውን ቦታና ያፈራነውን ሀብት አጭበርብሮ ለመውረስ ያዘጋጀውን የተንኰል ፣ የብልጠት የይሉኝታ ቢስነት የትምክሕትና የግፍ ዓቅድ ግንባሩ ያስነብብ ነበር ።
	የዚህን ክፍል ጉብኝት ከፈጸምን ቤላ ወደልጆቻችን ትምህርት ቤት ሂደን ልጆች በየክፍሉ በትምህርት ላይ እንዳሉ ከነአስተማሪዎቻቸው ከዚያም ወደክሊኒኮቻችን ሂደን የሐኪሞችን መመርመሪያና ማከሚያ ክፍል የመድኃኒት ቤቱን አስጐበኘናቸው ።
	እንዲሁም የመጻሕፍት ቤታችንን በመሠራት ላይ የነበሩትን የጸሎት ቤታችንን ፣ ቤተክርስ+ያናችንን እንደ የምነታችን የምንሰግድባቸውና የምንጸልይባቸው መስጊዶችን ጐበኘን ። ( ይህን ስላችሁ ሃይመኖታችን ፈጣሪያችንን በየኅሊናችን ቅን መስሎ በታየን ጎዳና ለማምለክ በመንፈስ ብቻ የምንከተለው እምነት ነበር እንጂ በወንድማማችነታችንና በአብሮ መኖር ዘዴአችን ውስጥ ለሃይማኖታችን ልዩነት ቦታ አልነበረውም ። ) ሁለት ሰዓቶች ሙሉ ዙረን ብዙ ሺ ሰዎችን በደስታና በምቾት አደላድሎ ያስቀመጠውን ሰፊ የሥራ ይዞታችንን በከፊል ከጎበኘን ቤላ እንግዶችን እንዳናደክም በማለት ግብዣው ወደተዘጋጀበት አዳራሽ ስናመራ እግረ መንገዳችንን ወደኔ ቤት ደረስ አልንና የመኖሪያ ቤቶቻችንን ዓይነቶች አሳየናቸው ። በዚህ ጊዜ « ሁላችሁም እንደዚህ ያለ ቤት አላችሁ ፧ ሲል ኰሎኔል ጠየቀኝ ። « አዎ አዲስ ለመጡት ብቻ ገና በመሠራት ላይ ያለ ሲሆን ለኖርነዎች በሙሉ አለን » አልሁት ።
	« በዚህ የእርሻ ሥራ ተካፋይ የሆኑት ሠራተኞች ስንት ይሆናሉ ፧ ስትጀምሩስ ስንት ሁናችሁ ጀመራችሁት ፧ » ሲል ጠየቀኝ ።
	« በዚህ ሥራ ውስጥ ሐኪሞችም አስተማሪዎችም በጠቅላላው ልዩ ልዩ ባለሙያዎች ሁሉ ባንድ ላይ ተቆጥረው አሥር ሺ ሠራተኞች እንገኝበታለን ። ሥራውን የጀመርነው የዛሬ አሥራ አምስት ዓመት ከመንግሥት ገንዘብ ተበድረን ሲሆን ጀማሪዎችም አሥር ሰዎች ብቻ ነበርን » ብዬ ስነግረው ኰሎኔሉ ጣቱን ካፍንጫው ላይ አርጎ በመገረም « አሥር ሰዎች ታዲያ አሁን የመጀመሪያዎቹ ጓደኞችዎ አሉ ፧ » አለ ።
	« አዎን አሉ ! » አልሁና ከመጀመሪያዎቹ ጓደኞቼ ሦስቱ አብረውን ስለነበሩ እነሱን አስተዋወቅሁትና 	የቀሩትን ከያሉበት እንዲጠራ ለልጅ ነግረን ወዳደራሹ መጓዝ ጀመርን ።
	« መሥራቾቹ ስንት ስንት የሀብት ተቀማጭ አላችሁ ፧ ሲል ኰሎኔል ጠየቀኝ ።
	« ሀብት ቀባሪዎች ብንሆን የወጠንነው ድርጅት ይህን ያህል መች ይስፋፋ ነበር ፧ በና ዘንድ ሀብትን ማከማቸት ነውርና ብልግና ነው ። ገንዘብ ስናገኝ ሥራውን በማስፋፋት ሙያ እያላቸው በሥራ ፈትነት የሚንቀዋለሉትን ወገኖቻችንን ሥራ እያስያዝን ልጆቻችንንና ልጆቻቸውን እኩል እያስተማርንና እኩል እያኖርን በወንድማማችነት እያሳደግን ስናይ የኛ የመጨረሻው ታላቅ ቅርስና ደስታ ይህ ነው » ካልሁት ቤላ ወደ አዳራሹ ገብተን ከየቤቱ የተውጣጣውንና የተትረፈረፈውን ድግስ እንበላ እንጠጣ ጀመር። ከሳሻችን ብቻ ያ ሁሉ ሲሆን የመቀማት ፍላጐቱ ከነበረበት አልተንቀሳቀሰም ነበር ። ከግብዣው ቤላ በሸላም ተሰነባብተን ልንለያይ ስንል ከሳሻችን ወደኔ እየተመለከተ « ይህ ሁሉ የማረሳሻ ዘዴ እንዳይሆንና በቀጠሮው እንዳትቀሩ ! » ሲል ኰሎኔሉ በብስጭት ብድግ አደረገና « ምነው ጌታዬ ያለ ልክ ሰውን ያስቀይማሉ ! እነሱ የሥራ እንጂ የተንኰል ሰዎች አይደሉም » አለና ወደ መኪና ሁሎችም ገቡ ።
	ከሳሹም « እኸኸ ! ተገዛህ እንዴ ፧ » እያለ ኰሎኔሉን ሲነዘንዘው መኪናዎች መነሣት ጀመሩ ። እኛም ወደየተግባራችን ተመለስን ።
	የቀጠሮው ቀን ከመድረሱ በፊት ወደዋናው ከተማ ሄጄ ከቆየሁ ቤላ ወደ ተከሰስሁበት ፍርድ በት በቀጠሮው ሰዓት ቀረብሁ ።
	ለባለ ሥልጣኑ ከሳሼ ሲል ነጻነት የሌለውና በጉልበት የሚመራው ፍርድ ቤት ገና በጧቱ ጠራን። ከዚያም « የሰውን ርስት ያለባላባቱ ፈቃድ አርሰህ ለባለቤቱም የሚገባውን አበል ሳትከፍል ቀርተኻል ። አሁንም ስለድፍረትህ ለመንግሥት መቀጫ ከፍለህ ያለማኸውን መሬት ያለግምት ለቅቀህ ለባለቤቱም በመሬቱ መጠቀም ከጀመርህበት ጊዜ ጀምሮ የሚገባውን አበል ከነወለዱ ከፍለህ ትሄዳለህ » ተብሎ ለቀረበብኝ ክስ መልሱን እንድሰጥ በዳኞች ተጠየቅሁ ።
	እኔም በፍርድ ቤቱ የነበረውን ብዙ ተመልካችና ጋዜጠኛ ሁሉ በሳቅ ያናጋውን አሳቂ ነገር ተናገርሁ ። « ከሁሉ አስቀድሜ ፍርድ ቤቱ ለክሴ መልስ ተገቢ ሁኖ የምናገረውን ቃል ከድፍረት እንዳይቈጥርብኝ እጠይቃለሁ ። ለመሆኑ እኒህ ከሳሼ የዝንጀሮ ልጅ ናቸው ወይስ የጦጣ ፧ የዝንጀሮ ልጅ ሁነው የተገኙ እንደሆነ ቻርልስ ዳርዊን የተባለው እንግሊዛዊ ሰው ከዝንጀሮ የመጣ የአውሬዎች የልጅ ልጅ ነው ብሎ የሰጠው አስተያየት እውነት መሆኑን ስለሚያረጋግጡ ለተአምር የተፈጠሩ ሰው ናቸው ማለት ነው ።
	የዝንጀሮ ልጅ አይደለሁም ካሉ ግን እኔ ያለማሁትን ጫካ ወርሰውት የነበሩ በግድም ያስለቀቄቸው ጦጣዎችና ዝንጀሮዎች ናቸው እንጂ የርሳቸውን አባት ከዚያ ጫካ አላባረርሁም ። ግዴለም የዝንጀሮና የጦጣ ልጅ ካልሆኑ አልልም ። የባብና የዘንዶ ልጅ ከሆኑም እርግጥ የዚያ ጫካ ባላባት ናቸው ። በጫካው ውስጥ ብዙ እባብና ዘንዶ እንዲሁም ብዙ ተተናኳይ አውሬዎች ስላጠፋሁ እንዲያውም አባቴን ገድሏል ብለው በነፍሰ ገዳይነት ሊከሱኝ ይችላሉ ።
	ከነዚህ ሁሉ አውሬዎች ካልተወለዱ ግን የነሱ ርስት የነበረውን ጫካ ባለማሁ እሳቸው የሚከሱበት ምክንያት የለም » ስል « እንዴ ! እንዴ ! አሰደባችሁኝኮ ! » ሲል በዳኞች ላይ ጮኸባቸው ።
	ንግግር ከጀመርሁ አንሥቶ ሲስቅ ዳኛ « እንዴ መልስ እየሰጡኮ ነው ጌታዬ ! » አለ ።
	ከሳሼም « የዛሬስ መልስ ስድብ ሆነ ! » አለና እጁን እየጸፋ ቁጭ ሲል እኔም ንግግሬን ቀጠልሁና « ጦጣዎችና ዝንጀሮዎች ተኩላዎችና ቀበሮዎችስ ተሳስቼ ነው እንጂ እንደውም የርሳቸውን ጥብቅና አይፈልጉም ። ጦጣዎችና ዝንጀሮዎች ከፍሬዎቻችን ተኲላዎችና ቀበሮዎች ከጠቦቶቻችን በመጠኑም ቢሆን የመካፈል ዕድል ስላላቸው እኛን ክደው ለርሳቸው የሚያደሉ አይመስለኝም ። ስለቦታቸው ይቅርና ስለራሳቸው ልጠይቅ ። ያ ጫካ ርስታቸው ከሆነ ለምን አንድ ቀርጥ መሬት እንኳ አላለሙም ፧ ማልማት ቢያቅታቸውስ እኛን ሰማይ ቤት ሂዳችሁ ቆፍሩ የሚሉ ከሆነ ለምን ቀደም ብለው አይነግሩንም ነበር ፧ ያን ጫካ ማልማት ከጀመርነው አሥራ አምስት ዓመት አለፈው ። አሥር ቤተ ሰቦች ጀምረነው ዛሬ አሥር ሺ ቤተ ሰቦች በተድላ ይኖሩበታል ። ወደፊትም የብዙ ሰው እድል ይከፍቱበታል ። ምን ዓይነት ዕውርነት ነው ፧ ምን ዓይነት ድንቁርና ነው ፧ እስከመቼ ድረስ ነው ሰዎችን መድረሻ አሳጥታችሁ የምትኖሩ ፧ ለመሆኑ ያገሬን የናቴን የምዬን ጠፍ ጫካ መንጥሬ ያገሬ ውበት የሆኑትንና በነጻነት የሚረቡትን እንስሳትና አራዊት ገድዬና አሳድጄ የፈጠርሁትን ገነት የራሴና የጓደኞቼ ላብና ደም ተንጠፍጥፎ ያለመለመውን ገነት በጊዜና በሥልጣን የተመካ ትዕቢተኛ ልንጠቅህ ሲለኝ ዝም ብዬ የማይ ይመስላቼል፧ የዓለምን ሁኔታና የሰው ልጆች በአካላዊና በመንፈሳዊ ሥልጣኔ የደረሱበትን ደረጃ አጣርቶ የሚያውቅ ሰብኣዊ ክብሩንና ነጻነቱን ከሕይወቱ በላይ የሚወድ ፍጡር በማንኛውም ዓይነት ትዕቢት ለተወጠረ ዕቡይ የማይንበረከክ መሆኑን አታውቁም ፧ የመጽሐፍ ቅዱስ አክአብ ናቡቴን ገድሎ የአትክልቱን ቦታ እንደወረሰ ንጉሥ ዳዊትም *ርዮንን ገድሎ ሚስቱን እንደወረሰ በፊት እኛን ገድላችሁ ዓይናችሁ የቀላበትን ለም ምድር ዝረፉ እንጂ በሕይወት እያለንስ አይቻልም ። መግደሉም ችግር ነው ። አሥርና ሐያ ሰው በተንኰልም በምንም መግደል ይቻላል ። አሥር ሺ ሕዝብ ከነቤተሰቡ በተንኮል መፍጀት ግን የማይቻል ነገር ነው ።
	ውድ ከሳሼ ሆይ ! እንደበቀደም ለቱ የሚታዘዝልዎ የጦር ኃይል ካለዎ አሥር ሺውን ሕዝብ ከነልጆቹ ሊፈጁና የጐመጁበትን ምድር ሊወርሱም ይችላሉ ። ጥቂት ሠራዊት ከዘመናውያን መትረየሶችና መድፎች ጋር ካለዎት ብዙ አይቸገሩም ። የኔ ጓደኞች በሥራ ላይ እንጂ ሌሎችን ለማጥቃት በማድፈጥ ላይ ስለማይገኙ በቀላሉ ሊያልቁልዎ ይችላሉ ። ካልጨረሱን ግን እሺ ብለን አንለቅም ። እንዲሁም ለመንግሥት እንጂ ለርስዎ አንገብርም » ብዬ ዕቅጩን ተናገርሁ ። 
	« ርስቴን አርሳችሁ እንዴት ድርሻዬን አትከፍሉኝም ፧ » አለ ከሳሼ ከተቀመጠበት ሳይነሣ ። እኔም እንደሱ ቁጭ አልሁና « ዋረ ለመሆኑ ርስዎ ያየሩ ፣ የባሕሩ ፣ የቆላው ፣ የደጋው ባላባት ሲሆኑ እኛ ለራሳችን አርሰን የምንጠቀምበት አንድ ምድረ በዳ ተከልክለን አሥር ሺ ሰዎች ላንድ በቃኝ አይል ገባሮች የምንሆንበት ምክንያት ምንድን ነው ፧ እንደዚህ ካለው የግፍ ጥያቄ የባሰ ሰብኣዊ ክብርን የሚያዋርድ ነገር በዓለም ላይ ይኖር ይሆን ፧ » ብዬ ስናገር ሕግ አስከባሪው « ያላችሁበት ቦታ ፍርድ ቤት ነበርኮ ! ምነው እንደደንቡ ቁማችሁ ብትነጋገሩ ፧ » አለ ።
	« እሳቸው ተቀምጠው እኔ ቁሜ ስንነጋገር ትዕቢታቸው የባሰውን ይጠጥራል በማለት ከሳቸው ጋር ያለኝን የእኩልነት መብት ለማሳየት እንጂ ፍርድ ቤቱን ለመድፈር አይደለምና ይቅርታ አድርጉልኝ !
ብዬ ስነሣ ከሳሼ « ሞት ይሻላል ! ለመሆኑ አንተ እኩያዬ ነህ ፧ » አለኝ ።
	« በስስታምነትህ እንዲሁም በትዕቢትህ ምክንያት ከኔ የምታንስ ፍጡር ከመሆንህ በቀር በሰብአዊ ተፈጥሮአችን እርግጥ እኩዮች ነን » አልሁት ። ይህ ሰው ድሆችን እንደልቡ እየገላመጠና እያጭበረበረ ሀብታቸውንና ርስታቸውን ሲነጥቅ በኖረበት ፍርድ ቤት ጌታ ከሆነበት ጊዜ ጀምሮ እስከዚህ ቀን ድረስ ደርሶበት የማያውቀውን የዕፍረት ሸማ ስላከናነብሁት በንዴት ተነሣና ከኪሱ ሽጉጥ መዘዝ አደረገ ።
	እኔም በፍጥነት ዘለልሁና ምኑንም ሳያስብ ሽጉጡን ከጁ ነጥቄ ያዝሁ ። በዚህ ጊዜ ዳኞች ሁለታችንም ወደማረፊያ ቤት ሂደን እንድንቆይ አዘዙ ። « እንዴት! » አለ ከሳሼ « እንዴት ፧ እስከዚህም ተዳርሰናል ፧ ከዚህ የለማኝ ልጅ ጋር ነው የምታሥሩኝ ! መልካም ነገ ሁልህም ከጐንህ ታገኛታለህ ! ባለጌ ሁሉ ! » ሲል እኔ ቀበል አደረግሁና « አዎን እናቴ ለማኝ ነበረች ። አንተ ግን ራስህ አሁንም ለማኝ ነህ። 
ለምና ትቀበል ከነበረችው ደሀ ልጅ ከኔ ልትሠርቅ መጥተህ ዛሬ አጋልጬኻለሁ ሠርቆ መኖር ክብር መሆኑ በቃ ! ሌባ በምንም ሁኔታ ቢሠርቅ ያው ሌባ መሆኑ ታውቋል ! » ካልሁት ቤላ ሁለታችንም በመኪና ገብተን ወደማረፊያ ቤት መሄድ ጀመርን ። ገና ከመውጣታችን ዳኞች በስልክ ተወቅሰው ኑሮ የፍርድ ቤቱን በር ወጥተን ጥቂት እንደሄድን አንዱ ዳኛ በመኪና እየበረረ መጣና ከመኪና ወርዶ « ቁሙ ጌታዬ ይመለሱ ይቅርታ ያርጉልን ! እኛ ሕጉን ለማስከበር ስንል እንጂ የርስዎን ክብር ለመድፈር አይደለም » አለና እየተለማመጠ ከእሥር ቤቱ መኪና ወደራሱ መኪና ሲያዛውረው « አንተ የለማኝ ልጅ አሁንስ ጓደኛዬ አለመሆንህን አላወቅህም ፧ » አለኝ ።
	« አንተ ግብዝ ! የፍርድ ቤቱ ሥልጣን አንዳንተ ባሉት ግብዞች ተረግጦ ዓቅም ስላነሰው ያንተ የግብዙ ክብር የሠራው ተአምር መሰለህ ፧ በል እሺ የነጻነትና የህግ ምንጭ ገንዘብ ከሆነ በዚህም ቢሆን አልሰንፍልህ ! » ስል ቦርጫሙን ከሳሼን ያውቁት የነበሩት እንደአምላክ ወይም ቁጡ መልአክ እንደሚሉት እንደቅዱስ ገብርኤል ይፈሩት የነበሩ ፖሊሶች እኔ የምናገረው ቃል የውስጡን የፍርሃት ስሜታቸውን እየነካው ከነሱ አንደበት እንደወጣ ያህል ይዘገንናቸውና በፍርሃት ያንቀጠቅጣቸው ነበር ።
	ያም ሁኖ ይህ ለጊዜው እኔ ወደእሥር ቤት እሱ ወደቤቱ እንድንሄድ ተደረገ ። በመንገድ ላይ ከፖሊሶች ጋር ተነጋገርሁና ወዳንድ ቡና ቤት ገብቼ ለየወዳጆቼ ስልክ እየደወልሁ ጉዳዬን ከተነጋገርሁ ቤላ ጓደኞቼም ብዙ ገንዘብ ይዘው እንዲመጡ አስቸኳይ መልእክት ላክሁ ።
	ሕግና ነጻነት በገንዘብና በጉልበት ሥር በወደቁባት አገሬ ገንዘቤ የነጻነቴ ጠበቃ እንዲሆን ለጊዜው በእልክ ሠራሁበት ። ትክክለኛ ነገርን ለማስረዳት ብሞክር ቋንቋ የሌለው የእብድ ጩኸት ስለሆነ ዱላን በዱላ ለመከላከል ተገደድሁ ። የጥቅም ጓደኞቹን ሁሉ በገንዘብ ገዛሁበት ። እሱም እኔም ነጻ ሁነን ሙግታችንን እንድንቀጥል ተደረገ ። የሱ ፍጹም አጥቂነት የኔ ፍጹም ተጠቂነትም ቀረ ።

0
ስለ ድንገተኛው ለውጥ

	በዚህ ነገር ስንጨቃጨቅ በቀጠሮ መመላለሱ ሰልችቶኝ ስበሳጭ ያ ከናቴ ሆድ ያወጣኝ ሐኪም ሞተ የሚሉ መርዶ ደረሰኝ ። ምንም እንኳ በዕድሜ መግፋቱን ባውቅ በጣም እወደው ስለነበር አንድ በዕድሜው ለጋ የሆነ ሰው እንደሞተ ያህል ስቅቅ ብዬ አለቀስሁ ። ወደቤተሰቡም ሂጄ ሚስቱንና ልጆቹን ካፅናኔቸው ቤላ ገንዘብ ረድቻቸው ተመለስሁ ።
	ወደ መኖሪያችንና የሥራ ቦታችን እንደሄድሁ ለአሮጊቷ እናቴ የዚያን የደጉን ወዳጃችንን የሐኪሙን ሞት ነገሬት ። ብዙ ጊዜ አብራው የሠራችውን እኔንም እሷንም እጅግ ብዙ የረዳንን ሰው ሞት ስትሰማ እጅግ በጣም አዘነች ። ብዙ ቀኖችም አለቀሰችለት ። እኔ እያፅናናሁና እየተቆጣሁ እስካስተዋት ድረስ ልቅሶዋን አላቋርጥ ብላ ነበር ።
	በዚህ ጊዜ እናቴን ወደቤቴ ከወሰዴት ሰባት ስምነት ዓመት ግድም አልፎ ነበር ። እናቴ በችግርና በሥቃይ ታውቃት የነበረችውን ቀማኞች እንዳበላሻት ያየቻትን መራራ ዓለም ልጅዋን የልጅዋ ጓደኞች ገነት አድርገው በሰላም ሲኖሩባት እሷንና እንደርሷ ያረጁትንና የደከሙትን በሰላም ሲጦሩባት ሕፂናት ልጆቻቸውን ለወደፊት ኑሮአቸው ጠቃሚ በሆነ ትምህርት ሲያንጹባት አየች ። ዓለምን ወደተሻለ መልክ የሚመሯት የሰይጣን ልጅ ነው ብላ ትጠላኝ ከነበረው ልጅዋና ከመሰሎቼ የሚመነጩት የእውነት የመብት የነጻነት ፣ የሠራተኛነትና የማወቅ ፍላጎቶች እንጂ እሷና ሌሎች ያምኑባቸው የነበሩ የጨለሙ እምነቶችስ የሰው ልጆች መከራና ችግር ምንጮች እንጂ እውነተኛ መንገዶች እንዳልነበሩ ተረዳች ።
	እኔን የወለደችበትን ቀንም በጧትና ማታ ጸሎቷ ትመርቀው ነበር ። በዚህ ሁኔታ ስንኖር እኔና ብዙዎች ጓደኞቼ ባንድ ላይ እየተሰበሰብን ማታ ማታ ሬድዮ እናዳምጥ ነበር ።
	አንድ ቀን ማታ እንደልማዳችን ተሰብስበን ሬዲዮ ከፍተን ወሬ ስናዳምጥ መጀመሪያ ምሥራቅና ምዕራብ ተብሎ በእምነትም በኑሮም በአስተዳደርም በተከፈለው ዓለም ከሁለቱም ክፍሎች አንዱ በሌላው ላይ የሚያደርገውን ዛቻና ነቀፋ ስንሰማ ከቆየን ቤላ በሁለቱም ክፍሎች ታላላቅና አደገኛ የኑክሌዬር ቦምቦች ተሞክረዋል የሚል ወሬ በተጨማሪ ሰማን በዚህ ጊዜ አንዱ ጓደኛችን አነሣና የፖለ+ካ ሰዎችስ ካበዱ ብዙ ዘመን ሁኗቸዋል ። ሳይን+ስቶች የሚባሉ የዋሆች ደግሞ የሰው ዘር ማጥፊያ መሣሪያ እያራቀቁ እየሠሩ በዕብዶች እጅ የሚያገቡ ለምን ይሆን ፧ » ሲል ጠየቀን ።
	« ምን ያድርጉ ፧ እነሱኮ የእውቀት ጌቶች እንጂ የሥልጣን ጌቶች አይደሉም ። ሥልጣን የሚሠራውን አንተም አይተኻል ። እንረስ ብንል ግድ ተሟገቱ ተብለናል ። እነሱም ጠቃሚ ነገሮች እንሥራ ሲሉ አጥፊ ነገር ሥሩ ተብለው ይሆናል ። » አልሁት ። 
	« ከመጀመሪያው እንዲህ ያለ የሰው መፍጃ መሣሪያ ሊፈጠር መቻሉን ለምን ይናገራሉ ፧ » ሲል ጠየቀኝ ።
	« መጀመሪያማ ለጥፋት ብለው መቼ ይገልጡታል ፧ ለምሳሌ እ፡ኤ፡አ በ08)ሞ3 ዓ.ም ተወልዶ በ 08)(6 ዓዓ.ም የሞተው ስዊድናዊው አልፍሬድ ቤርናርድ ኖቤል ድንጋዮችን በመፍለጥ አለቶችን በማፍለስ ሌሎችንም ብዙ ነገሮች በመለያየት የነበረውን ብርቱ ድካም ለማስወገድ ብሎ ዲናሚት የተባለውን ፈንጂ አዘጋጀ ። ሰዎች ግን ይህን ፈንጂ ነገር ለጦር መሣሪያነት አውለው ብዙ ሕዝቦችን ያለርኅራ%@ ሲፈጁበት አየ ። የዚህ ፈንጂ አግኝ የሆነው ኖቤል ለሰው ዘር ጥቅም ብሎ የሠራው ነገር የብዙ ንጹሕ ደም መፍሰሻ ሁኖ ስላየ በኃዘንና በፀፀት ሲሠቃይ ከኖረ ቤላ በሞተ ጊዜ ያጠራቀመው ሀብት ሁሉ የሰውን ልጆች መንፈስ ወደ መልካም ነገር የሚመራና ከፍተኛ አስተያየት ያለው መጽሐፍ ለጻፈ ታላቅ ደራሲ የሰውን ልጆች በሽታ ፣ ድካምና ችግር ለማቃለል የሚጠቅም አዲስ ነገር ላገኘ የሳይንስ ሊቅ የሰው ልጆችን የሚያሠቃዩ ጦርነቶችና ስደቶች እንዳይደርሱ ሰላምና ዕርቅ ላስገኘ የሰላም ሰው ሽልማት እየሆነ እንዲሰጥ ተናዝዞ ሞተ ።
	የአቶሚክ ኃይልና ምሥጢር ለመጀመሪያ ጊዜ በሥራ ላይ ያዋለው ሳይን+ስት አልበርት አይንስታይንም እሱ በፈጠረው የአቶሚክ ቦምብ አሜሪካውያን ሂሮሽማና ናጋሳኪ በተባሉት የጃፓን ከተሞች የሚኖሩ ሕዝቦችን በፈጁዋቸው ጊዜ በገለጸው ጥበብ በጣም አዝኗል ይባላል ። ሌሎችም እንደዚሁ በሠሩት መሣሪያ የዓለም ሕዝብ ሲሠቀይ በፀፀት መቃጠላቸው የሚቀር አይመስልም ። » አልሁት ።
		« አይመስለኝም » አለ ።
		« እንዴት ፧ » አልሁት ።
	« አልበርት አይንስታይን በዘመኑ ለነበረው የአሜሪካ ፕሬዚዴንት ለፍራንክሊን ዴላኖ ሩዝቤልት « የተወደዱና የተከበሩ ፕሬዚዴንት ! በቅርቡ ጊዜ በኢ ፡ ፈርሚና በኤል፡ ስዚላርድ የተሠራውን ሥራ በጽሑፍ አግኝቼ በማየቴ ዩራኒዬም የተባለውን የማዕድን ዓይነት በቅርቡ ጊዜ አዲስና ከፍተኛ ወደሆነ ኃይል ሊለወጥ እንደሚችል ወደማመን መርቶኛል ። ከዚህ ኃይል የተሠራ አንድ ቦምብ ባንድ ወደብ ላይ ቢፈነዳ ወደቡንና በአካባቢው ያሉ ቀበሌዎችን በጣም ሊያጠፋቸው ይችላል ። » ሲል ከዩራኒየም ኃይለኛና አጥፊ ቦምብ ሊሠራ መቻሉን የገለጸበትን ደብዳቤ በመጽሐፍ ላይ አይቻለሁ » አለኝ ።
	እኔም « ሊሆን ይችላል ዓለምኮ ከጭምቶቿ ዕብዶቿ የሚበዙባት ቦታ ናት » ስል ሌላው ጓደኛችን ብድግ አደረገና « እስኪ ወሬ ማዳመጡንና በየቀኑ በሚጐርፈው ሽለላ መደንገጡን ትተን ዓለምን ያለሥጋት እንያት ! » አለ ። ሁላችንም በጣም ሳቅንና እስከሁለት ሳምንት ማንኛችንም ወሬ ላናዳምጥ ተመካክረን ለጓደኞቻችን ሁሉ ምክሩን አሰምተን ተቀመጥን ። በሁለቷ ሳምንት ውስጥ ከኛ አንዱም ተሳስቶት ወሬ ሳይሰማ ከቆየን ቤላ አንዳንዶቹ እንደቀልድ እያደረጉ « ኤዲያ ! ቅጀት ፈርቶ ሳይተኙ አያድሩም ተብሏል ዋረ እስኪ ሁሉንም እንስማው ! » ማለት ጀመሩ ።
	ከሁለት ሳምንት ቤላ አንድ ቀን ማታ ከኔ ቤት ብዙ ሁነን ተሰብስበን ስንጫወት ቆየንና ለመጀመሪያ ጊዜ ሬዲዮ ከፍተን ስንሰማ « የነጻነትና የሕዝብ ጠላቶች ሁሉ ተደምስሰዋል ። በማርሻል ጃፈሮስ መሪነት የተቋቋመው አዲሱ የሬፑብሊክ መንግሥት የሕዝብ ጠላት የነበሩትን ሁሉ እያደነ በመቅጣት ላይ ነው ። » ሲል ሁላችንም በድንጋጤ ክው አልን ። መቼም ማንም እንደሚያውቀው አንድ አምባሳደር ወደአንድ መንግሥት ተልኮ ሲሄድ « የሁለቱን አገሮች የቆየና በታሪክ የተሣሠረ ወዳጅነት ለማጠንከር » ማለቱ አንድ የዋጋ መቆጣጠሪያ ሕግ በሌለበት አገር የሚነግድ ነጋዴ ዕቃ ሲሸጥ ዕጥፍ በዕጥፍ ቢያተርፍም « ያውም ስጐዳ ! » ማለቱ አንድ የሬቦሊሽን ድርጅት ሥልጣን ሲይዝ ያለፈውን መንግሥት « ጨቋኝ ፣ የሕዝብ ጠላት ፣ አረመኔ ! » ማለቱ የተለመዱና የማይታለፉ ቃሎች እንደመሆናቸው መጠን የማርሻል ጃፈሮስ የፕሮፓጋንዳ ሰዎችም « የኢይዝራኤሉስ ሕዝብ ሆይ ! በጨቋኞች ፣ በቆራጭ ፈላጮችና በዘራፊዎች እጅ ተጨብጦ የነበረው መብትህ ጥቅምህና ነጻነትህ ዛሬ ተለቀቀ ። ደስ ይበልህ ! የድሮውን የጭቆናና የአውሬነት አገዛዝ ለመመለስ የሚሞክሩ የሀገርና የሕዝብ ጠላቶችን ስታገኝ በያለህበት የሞት ቅጣት እንድትፈጽምባቸው ። ለነሱ ፍርድ አያሻም ። ያለፍርድ ሲያፈሱት የኖሩት ንጹሕ ደም ሁሉ ተፋርዷቸዋል ። ፍርዱን እናንተ ፈጽሙባቸው ። ያዲሱ ሬፑብሊክ ፍርድ ቤት ብዙ የሕዝብ ጠላቶችን በሞት ቀጥቷል ። » ካለ ቤላ ወሬውን በመቀጠል የተገደሉትን ሰዎች ስም ዝርዝር ሲናገር « 0ኛ ሙሴ ገራቢዶስ » ሲል ከጓደኞቼ ብዙዎች እያጨበጨቡ ሳቃቸውን ለቀቁት  ሙሴ ገራቢዶስ ያለማነውን መሬት ለመቀማት ያሠቃየን የነበረው ሰው ነው ። በእውነቱ እኔ የምፈልገው ከኛ እንዳይደርስ በሕግ እንዲታገድ እንጂ እንዲሞት አልነበረም ። መገደሉን ስሰማ ከደስታዬ ይልቅ ኃዘኔ ያመዝን ነበር ። የተደረገው ለውጥም ምንም ያህል ስሜት አልሰጠኝ ። መሻሻል ነበር እንጂ ብዙ ሰው የሚያልቅበቱ ለውጥም ዋጋ ያለው አልመሰለኝም ። በብዙ ነገር የበሰልሁና ያወቅሁ ሰው በመሆኔ አዲሱ ሁሉ መልካም የቆየ ሁሉ መጥፎ ከሚመስላቸው ሰዎች እጅግ የተለየ አስተያየት ነበረኝ ።
ማርሻል ጃፈሮስን አውቀዋለሁ ። የሕዝብ ጠላቶች እያለ ከሚፈጃቸው ሰዎች የተለየ ጠባይ በሕይወቱ ሙሉ ታይቶበት አያውቅም ። ካለፉት ዘራፊዎች አንዱ እሱ ራሱ ነበር ። ሌሎች ከተገደሉ እሱም መሞት ነበረበት ። እሱን ንጹሕ ያደረጉት ያሰለፋቸው ወታደሮቹና በጁ ያሉት የጦር መሣሪያዎች ናቸው እንጂ በሕግ ፊት ካለፉትና እሱ ከሚፈጃቸው ሰዎች ጋር አንድ ነው ።
	አገር የምትሻሻለው የጥበብ ፍላጐታቸውን ድካምና ችግር ወይም ምቾትና ተድላ በማይመልሳቸው ጠቢባን ሰብኣዊ ከፍተኛነታቸውንና ፅኑዕ ሞራላቸውን የግል ደስታና ድሎት ወይም መከራና ሥቃይ በማይሰብርባቸው አዋቂዎች እንጂ እንደማርሻል ጃፈሮስ ባለው ነፋስ አይቶ በሚነሣ ሰው መቼ ነውና ! 
	ያለፉትን ሰዎች ጨቋኞችና የሕዝብ ጠላቶች ናቸወ ይላል ። እሺ በርግጥ የሕዝብ ጠላቶች ናቸው። እሱስ ሕዝብን በማጥቃቱ ሥራ ተካፋይ ካልሆነ የሕዝብ ጠላቶች እንደምን አምነው የጦር ጠቅላይ አዛዥ አደረጉት ፧ ለአንዳንድ ሀብታሞች ፈቃድ ሲል ወደሰላማዊ ሕዝብ ወታደር ይልክ የነበር እሱ አይደለምን ፧ ዛሬ ለገደለው ለሙሴ ግራቢዶስስ አንድ መንጋ ሠራዊት ሰጥቶ እኛን በኃይል ሊያሳፍሰን አልነበረምን ፧ በእውነቱ እንደኔ አስተያየት ካለፈው የሚከፋ እንዳይሆን ከመፍራት በቀር የተሻለ ዕድል ይኖራል ብዬ አላስብም ፡ እንዴ ! ወደዲሞክራሲ ዓለም ጒዞ ጀምረን ነበርኮ ! ምንም ብዙ መጥፎ እምነቶችና ልማዶች ርምጃችንን ፈዛዛ ቢያደርጉት መንገድ መንገዱን ጀምረነው ነበር ። አንዳንድ ገራም ሚኒስትሮችን እየወቀስን ማሠራትም ጀምረን ነበር ።
	እኛ ከዚህ ሁሉ የደረስነው አሁን የሚረገሙትና ያለፉት ሰዎች ለልማት ባዘጋጁት ባጀት ተደግፈን ነው ።
	እስኪ እንግዲህ የተሻለውን ደግሞ እናያለን ! ስል ጓደኞቼ ሁሉ ወደኔ እየተመለከቱ ያዳምጡኝ ነበር ። ሬዲዮውም ወሬውን ቀጥሎ « በዘርና በወግ በሚመኩ ገዢዎች ስር ወድቆ መጨቆን ዘመኑ አለፈ! » ሲል ። ቀበል አደረግሁና « በግል ጥቅም አሳዳጆች ሥር ወድቆ መጨቆንስ አለፈ ፧ » ስል ሁሉም ጓደኞቼ በሳቅ አወኩ ። « ሰው የሚለካው » አልሁ « ሰው የሚለካው በሚሠራው ሥራ እንጂ በስሙ አይደለም ። ንጉሥ ወይም መስፍን ማለት የነውር ስም አይደለም ። ለሀገራቸው ሰንት መልካም ሥራ የሠሩ ነገሥታትና መሳፍንት አሉ ። ክፉ የሠራ በክፋቱ ለራሱ ይወቀስ ። ደጎችም በደግነታቸው ይመስገኑ ። የሰዎችን የማመዛዘኛ አእምሮ ያደነዘዘው ዘመናዊው የዕብደት ዓየር የዓለምን ሕዝቦች አንድ ዓይና አድርጓቸዋል ። ብዙ ሕዝቦች ያለፈውን ዓይነት አገዛዝ ከነመሪዎቹ አጥፍተው ሌላ ገዥ ሲፈጥሩ ያለሥራ ያለኅብረትና ፣ ያለነጻነት ሊከናወን የማይቻለውን መልካም ዕድል የደረሱበት ይመስላቸዋል ። ግን አድረው ውለው ሲያመዛዝኑት አንድ ሕዝብ በመተባበር የጭቆናን ቀንበር እያስወገደ በኅብረትና በብርታት በመሥራት በፍቅርና በሰላም በመራመድ እንጂ ሥልጣንን የሚሹ ገዢዎች በተለዋወጡ ቊጥር የሚሰጡትን የትንፋሽ ተስፋና ባለፉት መሪዎች ላይ የሚያወርዱትን ነቀፋ ሲመገቡ በመኖር መልካም ዕድል እንደማይገኝ ይረዱታል » ብዬ ስናገር ሬዲዮውም ወሬውን ስለቀጠለ ንግግሬን አቋርጨ መስማት ጀመርን ።
	« አሁን በጦር ኃይል የተቋቋመው መንግሥት ለጊዜው የሚመራው በተወደዱት በተከበሩትና የሕዝብ ነጻ አውጩ በሆኑት በማርሻል ጃፈሮስ ቢሆንም የጥንት አዋኪዎች ድራሽ  እስኪጠፋ የሚቆይ እንጂ ከጥቂት ጊዜ ቤላ የመንግሥቱ ሥልጣን የሕዝብን የመምራት ችሎታ ላላቸው ሰላማዊ መሪዎች ተላልፎ አገራችን በእውነተኛው የዲሞክራሲ ሕግ ትመራለች » ሲል ሬዲዮው አወጀ ።
	አዲስ ወታደራዊ መንግሥት በሚሰብክበት ጊዜ ሕዝቡ በየቦታው ተስፋውን እየተመገበ ይፈነጭ ነበር ። በየጊዜው ወደከተማ ስመላለስ እንዳየሁት ሕዝቡ አዲሱን መንግሥት ያለአንዳች መቃወም ተቀብሎት ነበር ። የባላገሩ ኗሪም ምንም አልተንቀሳቀሰም ነበር ። ነገር ግን ከጊዜ ቤላ አንድ ሁለት ዓመት ቆይቶ በገበሬው ፣ በነጋዴው ፣ በባለእንዱስትሪውና በሌላውም ሠርቶ ኗሪ ሕዝብ ላይ ግብርና ቀረጥ እየተደራረበ ለጦር አለቆች መቀማጠያ ለጦር መሣሪያዎች ማደርጃና ማብዣ ሆነ ።
	የሕዝቡም ጠቅላላ ኑሮ ሰላም ከማጣቱና የፍርሃት መንሰራፊያ ከመሆኑ በቀር ከድሮው በምንም አልተሻሻለ ። የግል ጋዜጦች ሁሉ በወታደራዊው መንግሥት ሥልጣን ሥር ከመዋላቸው አንዳንዶችም አንዳንዶቹም ከመዘጋታቸው በላይ ስለሕዝቡ ኑሮ ጥቂት ማጉረምረም የሚያሳ የፖለ+ካ ሰዎች ሁሉ እየተያዙ ያለፍርድ ይታሠሩ ጀመር ። አንድ ሰው በጽሑፍም ሆነ በንግግር ወታደራዊውን መንግሥት ከማመስገንና የድሮዎችን መሪዎችና ሀብታሞች ከመንቀፍ ያለፈ ሓሳብ የመግለጽ መብት አጣ ። ፓርላሜንቱ ከመጀመሪያው እንደተዘጋ ሳይከፈት ቀረ ። ማንም ሰው ስብሰባ ወይም ሰላማዊ ሰልፍ አድርጎ የመቃወሚያ ቀርቶ የአቤቱታ ድምፅ እንዲያሰማ የማይፈቀድለት ሆነ ።
	ለሥልጣንና ለሹመት የሚመረጡት የጦር መኰንኖች ብቻ ስለሆኑ ስንቱ አዋቂ በንግድና በርሻ ሥራ ራሱን ለመርዳት ካልሆነ በቀር በመንግሥቱ ድርጅቶች ገብቶ የሥራ ተካፋይ ለመሆን ዕድል አጣ ።
	እኔም ከሥራ ቦታችን ወደከተማ ስመላለስ ሁሉን ለመረዳት ችዬ ነበር ። እርግጥ ነው ያለማሁን መሬት ልንጠቅህ የሚል ከሳሽ አልመጣብኝም ። ቢሆንም ይህን በማየት ብቻ ለሕዝብ ጥሩ ዕድል መጣ ልል አልችልም ። ጠቅላላው የአገዛዝ ዘዴ ከድሮው የአሁኑ ከፍቷል ። የድሮው መንግሥት ቀስ በቀስ ቢሆንም ሕዝቡን ወደተሻለ መንገድ መምራት ጀምሮ ነበር ። ያሁኑ መንግሥት ግን የአገዛዙን መሠረት ለማጠንከር ከመታገል በቀር ሌላ የመሻሻል ሙከራ አላሳየም ። አንድ ቀን ከከተማ ወደ ሥራችን ቦታ ተመልሼ ከጓደኞቼ ጋር ስላዲሱ መንግሥት ሁኔታ ስናወራ ከጓደኞቼ አንዱ « በአሁኑ ዘመን እውነተኛው ዲሞክራሲ ያለ በየትኛው ክፍል ይሆን ፧ » ሲል ጠየቀኝ ። እኔም የሚከተለውን መለስሁለት ።
	« በአሁኑ ዘመን ማንኛውም ሕዝብ የሚመካው « ዲሞክራዊ » በሚባለው ታላቅ ያስተዳደር እምነት እንደሆነ በሁሉም ዘንድ የታወቀ ነው ።
	የዲሞክራሲ ትርጒም የሕዝብ ነጻ አስተዳደር የሚል መንግሥታዊ አቅዋም መሆኑ ይታመናል ።
ነገር ግን ልዩ ልዩ በሆኑ በማኅበራዊ ኑሮዎችና አስተዳደሮች የሚተዳደሩትን የልዩ ልዩ አህጉር ሕዝቦች ሁሉ የየራሳቸውን አስተዳደር ብቻ እውነተኛ ዲሞክራሲ እያሉ ይናገራሉ ።
	ከዚህም በላይ ለሌሎች ሕዝቦች ዋቢዎች ነን በማለት በሌላው አገር አስተዳደር ላይ የነቀፋ ድምፅ ያሰማሉ ።
	ይህን እንጂ አንድ ሰው በእውነተኛ መንገድ ጉዳዩን ተመልክቶ እውነተኛውን የዲሞክራሲ ድንጋጌ በሥራ ላይ ያዋለው እንዳለ ለመረዳት ቢፈልግ ይህን አጣርቶ ለማወቅ ካለመቻሉ በላይ በየቀበሌው የሚነጉደው ራስን የማመስገንና ሌላውን የመንቀፍ ነጐድጓድ ጆሮውን አደንቁሮ መንገዱን እንደሚያሳጣው ጥርጥር የሌለበት ጉዳይ ነው ።
	በአሁኑ ዘመን ውስጥ « ዲሞክራቶች ነን » የማይሉ አይገኙም ። በሌሎች አገር ገብተው የሌሎችን ሀብትና ርስት ቀምተው የሚገኙ ኮሎኒያሊስቶች እንኳ ሳያፍሩ ዲሞክራቶች ነን ሲሉ ይገኛሉ ።
	ዲሞክራሲ ያለ በየት አገር እንደሆነ ሊያውቅ የሚችል ግን ተጠቃሚው ሕዝብ ራሱ ብቻ እንጂ አንዳንድ የፖለ+ካ ሰዎች የሚያወሩትን ወሬ በመስማት ብቻ አንድ የውጭ ሕዝብ የአንዱን አገር አስተዳደር በሙሉ ለማወቅ አይችልም ።
	የመሪዎች ዲስኩር ብቻ ለአንድ ሕዝብ ጥቅምና ታላቅነት በቂ ቢሆን ኑሮ በመላው ዓለም ውስጥ ተመሳሳይ በሌለው ጥብቅ ዲክቴተራዊ አገዛዝ ሕዝብን የሚያሠቃየው የደቡብ አፍሪቃ የአረመኔ ፈረንጆች መንግሥት ጠቅላይ ሚኒስትርም የደቡብ አፍሪቃ ተወላጆች በዲሞክራሲ መንገድ ነው የሚተዳደሩት በማለት ጩኸቱን ባላቋረጠ ነበር ።
	ነገር ግን ማንኛውም ሕዝብ በአንድ አገር የሚደረገውን ነገር በሙሉ ለማወቅ ባይችልም አንዳንድ በግልጽ የሚሠራባቸውን ጭቆናዎችና የዲክቴተርነት ቅርሶች ለማወቅ ስለማይቸግረው የዲሞክራሲ ገናና ስም ገና በስሙ ብቻ እንዳለና በሥራ ላይ እንዳልዋለ ለማመን የሚያግደው ነገር አይገኝም ።
	ዲሞክራሲ በየትኛው ክፍል ድርጅቶች ይገኛል ፧ ብለን ስንጠይቅ የሚሰጡንን መልሶች ከብዙው በጥቂቱ ብናገራቸው የሚከተሉት ይመስሉኛል ፡፤
	የምዕራብ አውሮፓ መንግሥታት « ዲሞክራሲ በትክክል የሚሠራበት በኛ ሀገር ነው ። ሕዝባችን የወደደውን ለመምረጥ የጠላውን ለመጣል መብት አለው ።
	እንዲሁም አንድ ሰው የሚፈልገውን ዓይነት ሥራ ለመሥራት የመሰለው አስተያየት ለመግለጽ የወደደውን እምነትና ፍልስፍና ለመከተል በሥራውና በችሎታው ከታናሽ ደረጃ ወደታላቅ ደረጃ ለመድረስ መሰናክልና ጭቆና የለበትም ። ሰው የሚታዘዘውና የሚተዳደረው በሕግ እንጂ በጉልበት አይደለም » ይላሉ ።
	እንዲሁም የኮሚዩኒስት አገሮች « የዲሞክራሲ ዓላማ « የሕዝብን ለሕዝብ » የሚል ምሥጢር ያለበት ሲሆን የሕዝብ የሆነውን የሀገር ጠቅላላ ሀብትና ጥቅም እኩል ተከፋፍለን የምንስተዳደር ወንድሞቻችንን አደህይተን ካፒታሊስቶች መሆንን የማናውቅ ለሀገራችን እኩል የምናስብ እኩል የምንሠራ በሀገራችን ሀብት እኩል የምንጠቀም እኩልነት ያለን ሕዝቦች ነን » ይላሉ ። በመነቃቀፍ በኩል ያለውን ጣጣ ስንመለከትም ምዕራባውያን ኮሚዩኒስቶችን በዲክቴተርነት ሥር ተቀጥቅጠው በብረት መጋረጃ ተከበው በግል ሕይወታቸው የማያዙ ተጨቋኞች የሚበዙባቸው እንደሆኑ ሲናገሩ ኮሚዩኒስቶችም የምዕራብ ሕዝቦችን በአንዳንድ ካፒታሊስቶች ያገራቸው ሀብት ሁሉ ተዘርፎ ሥራም ጠፍቶ በወሮበላነት በድህነት የሚንገላቱ ሕዝቦች እንደሞሉባቸው በመግለጽ ሁሎችም ዲሞክራሲን የምንከተል እኛ ብቻ ነን እያሉ የየራሳቸውን መንገድ ያሞግሳሉ ።
	ከዚህ በቀር ደግሞ ኮሎኒያሊስቶችም ዲሞክራ+ኮች ነን እያሉ ሰሚን ሁሉ ያስቃሉ ። በጠቅላላው በዓለም የሚገኙት ሕዝቦች ሁሉ የዲሞክራሲን ስምና ዲሞክራሲ በዓለም እንደገነነ በየአገሩ የሚነዛውን ወሬ ይሰማሉ ።
	ነገር ግን እውነተኛው ዲሞክራሲ በዚህ ክፍል ያለው ነው ብለው ለመፍረድ ብዙ የኅሊና ሙግት ያጋጥማቸዋል ።
	ይህ የሚሆንበትም እውነተኛው ዲሞክራሲ በየት እንዳለ ተለይቶ ስለማይታወቅ ነው ። በእውነት የዲሞክራሲን ዓላማ የሚያምን ሕዝብ ቢኖር « ዲሞክራ+ኮች ነን » ከሚለው ቃል የሰውን ዘር እኩልነት እንዲሁም ነጻነትንና ወንድማማችነትን ለማክበር የሚያሳየውን ሰላማዊ ሥራ ማስቀደም ነበረበት ።
	« ዲሞክራ+ክ » ለመባል የሚያበቃውን ዲሞክራሲ ያከበረውን የሰው ዘር ማክበር እንጂ « እኔ ዲሞክራት ነኝ ሌሎች ዲክቴተሮች (በኃይላቸው ብቻ የሚገዙ ) ናቸው » ማለት ብቻ በቂ አይሆንም ።
	ስለዚህ ማንኛውም ሕዝብ « ዲሞክራ+ኮች ነን » ብሎ በሚያወራበት ጊዜ የዲሞክራሲ ሕጎችን አክብሮ መገኘቱ ብቻ በሌሎች ዘንድ ሊያሳምነው መቻሉንና በአፍ ግን ሁሉም « ዲሞክራቶች ነን » ባይ መሆኑን ተረድቶ ከትዝብት መጠንቀቅ የሚገባው መሆኑን ማወቅ አለበት ።
	በአፍ ከሆነ ግን በመለዋ ዓለም ላይ የሰፈሩት ሕዝቦች በሙሉ በዲሞክራሲ መንገድ እንደሚተዳደሩ አውቀናል ማለት ነው ።
	ምክንያቱም በአፉ በዲሞክራሲ የሚያምነውና በሥራውም መዶሻ ዲክቴተር ሁኖ የሚገኘው ሁሉም በመሆኑ ነው ።
	የሆነ ሁኖ በዘመናችን ላይ የሚገኘው የፉክክርና የውድድር ሜዳ የእውነትንና የውሸትን መለያ በውስጡ ደብቆ የያዘ በመሆኑ እውነትንና ሐሰትን ለይቶ በቀላሉ ለመፍረድ አይቻልም ።
	የኛዎቹ አዲስ መንግሥት መሥራቾችም በኃይል ጭጭ አድርገው እየገዙን እያየን « አገራችንን ከጭቆና አገዛዝ ወደነፂነት መራናት » እያሉ ይፎክሩብናል ። ይኸውም የጊዜውን ነፋስ በመከተል ነው። » አልሁ ። 
	« ለመሆኑኮ ብዙ ለውጥ ተደርጓል ! » አለኝ አንዱ ጓደኛዬ እኔን እየተመለከተ ።
	« ለውጡ የትኛው ነው ፧ እናንተ ለውጥ ብላችሁ የምታምኑት የጥቂት ሀብታሞችን መሞትና መንገላታት ነው ፧ እኛ የምንፈልገው እንዳይጎዱንና እንዳያጠቁን እንጂ እነሱ ቢሞቱ ደማቸውን አንጠጣው ቢሠቃዩና ቢንገላቱ የመንፈስም ሆነ የአካል ደስታ አናገኝበት ! ወይስ መሻሻል የምትሉት ሲቪል ሹም ሽሮ ወታደራዊ ሹም መሾሙን ነው ፧ ወይስ ከሕዝብ አንዱ ድምፅ ሊሰጥበት የማይችለውን ለስሙ ግን የህዝብ መንግሥት ( ሬፑብሊክ ) የሚባል መንግሥት መቋቋሙን ነው ፧ ዋረ ለውጥ የምትሉት የቱን ነው ፧ ድርብ ቀረጥና ግብር መክፈሉን ነው ፧ ጠቃሚ ድርጅቶችን እያደከሙ ለውጭ ጠላት እንኳ ሳይሆን ያገርን ሕዝብ ለማጥቃት የጦር ድርጅቶችን ማስፋፋቱን ነው ፧ እንግዲህ አዲሱ መንግሥት ያሳየን ለውጥ ይህን ነው ይህን ከሆነ መሻሻል የምትሉት ሌላ ነገር ነው ።
	እኔ መሻሻል የምላቸው ግን ከነዚህ የተለዩ ለውጦች ናቸው ። ሕዝብን ነጻ በሆነ ትምህርት ከድንቁርና ነጻ ማውጣት በሕዝብ መካከል ሰላምን ፣ መግባባትንና አንድነትን መፍጠር ፣ ሕዝብ ሠርቶ ኑሮውን የሚያሻሽልባቸውን ጤናውን የሚጠብቅባቸውን ድርጅቶች ማስፋፋት የያንዳንዱን ሰው የግል እምነትና ነጻነት አለመድፈር ለሕግና ለአስተዳደር ከፍተኛ ቦታ መስጠት የያንዳንዱን ሰው ዕውቀትና የተፈጥሮ ስጦታ ማክበርና በተገቢ ቦታው ማዋል እነዚህንና የቀሩትን የሕዝብን ፍላጎት የሚመለከቱ ርምጃዎች በርግጥ ታላቅ ለውጦች እላቸዋለሁ ። እነማርሻል ጃፈሮስን የመሰሉ የበግ ቆዳ ለብሰው የተነሡ ተኲላዎች ያመጡትን ጨቋኝና አደገኛ ለውጥ ግን ለውጥ አልለውም ። የነሱን ዓይነቱን ለውጥ እስከ ንጋት የፀሐይ ብርሃን ታደርሰናለች ብለው በጨረቃ በሚጓዙ የሌሊት መንገደኞች ላይ ጨረቃዋ በድንገት ስትጠልቅ ከሚደርስባቸው ድንገተኛ ጨለማ ጋር እንጂ ከሌላ ጋር አላመሳስለውም ። በሥልጣን ፈላጊዎች የሚመጣው ድንገተኛ ለውጥ በፀሐይና በጨረቃ መካከል ያለ ጨለማ ነው ። እውነተኛውና ጠቃሚው ለውጥ መላው ሕዝብ በአካላዊና በመንፈሳዊ ሥልጣኔ ደርጅቶ በራሱ የሚያገኘው ከፀሐይ ብርሃን ጋር የሚመሳሰለው ታላቅ ለውጥ ነው » ብዬ አስረዳሁ ።
	« አስተውሎ ለሚያይኮ ይህች ዓለም ችግር የሞላባት ቦታ ናት » ብሎ አንዱ ጓደኛችን ሲናገር ቀበል አደረግሁና « እኔማ አስቸጋሪነቷን አውቄ በናቴ ሆድ እንዳለሁ « አልወለድም ! » ብዬ ነበር ። ግን ተወልደናልና ከዚች ዓለም እስክንገላገል ድረስ በትዕግሥትና በቆራጥነት ለእውነተኛ ነገር መታገል አለብን » ካልሁ ቤላ ሬዲዮ ከፍተን ወሬ መስማታችንን ጀመርን ።





01
ስለ አዲሱ አገዛዝ ፈጽሞ መበላሸት ።

	በሕይወት ዘመኔ ሁሉ ያለማቋረጥ ታግዬ ታግዬ የ»2ኛውን የመወለጃዬን ዓመት ባለፍሁ ባምስተኛው ቀን ሁለመናው ወደ ተለዋወጠባት የተወለድሁባት ከተማ ሄድሁ ። ወደከተማዋ ስገባ ሁኔታው ሁሉ አላስደሰተኝም ። በያንዳንዱ ሰው ግንባር ላይ የፍርሃትና የጥርጥር መልክ ይታያል። እግሩ
በቻለ ተዝናንቶ ሲራመድ የማየው የወታደር አለቃ የሆነ ብቻ ነበር ።
	ገራሙና ሰላማዊው ሕዝብ በሚኖርባት ከተማ የጦር ታንኮች ፣ መኪናዎችን መንገድ አጣበዋቸው እንዲያውም መተላለፊያ ከልክለዋቸው ይታያሉ ። ድግን ድግን መትረየስና ዘመናውያን ጠብመንጃዎች ይዘው ሽጉጥና ሳንጃ ታጥቀው በራሳቸው የብረት ቁር ደፍተው የሚንጎራደዱ ወታደሮች በየመንገዱ ይተራመሱ ነበር ። ሰልፉ ለምን እንደሆነ ግን አልገባኝም ። በሀገሩ ውስጥ የመንግሥት ለውጥ መደረጉንና ወታደራዊው አገዛዝ በጣም መጨማለቁን ባውቅም ርስ በርስ የተደረገ ልውውጥ ይህን ያህል ትርምስ የሚያስፈልገው መሆኑ አልገባኝም ጊዜውም ዘግይቷል ለውጡ ከተደረገ አራት ዓመት አልፎት አምስተኛውን ጀምሯል ። 
	የቆየውን ማማረር አዲሱን ማመስገን ልማዱ የሆነው የዚህ ዓለም ወረተኛ ሕዝብ ከአዲሱ መንግሥት ጋር ጨርሶ የተሰላቸ ይመስላል ። በመጀመሪያ ጊዜ በየቦታው ሲጨፍርና ሲፈነድቅ የነበረው ዛሬ አንገቱን እየቀለሰ ይሄዳል ። ለሕዝብ ጥቅም የተነሡ ይመስሉ የነበሩት ወታደራዊ ባለሥልጣኖችም ሕዝቡን ባለማመንና በመጠራጠር ያላቸውን ኃይል ለማሳየትና ለማስፈራራት ታጥቀው የተነሡ ይመስላል።  ድሮ ሲቪል ባለሥልጣኖች የነበሩባቸው መሥሪያ ቤቶች ሁሉ በዩኒፎርምና በመዳሊያ ባጌጡ ወታደራዊ ሹማምንቶች ተሞልተዋል ።
	ከሚኒስትር እስከ ክፍል ሹም ያሉት ሹማምንት የጦር መኰንኖች ከመሆናቸው በላይ ለተላላኪነት የቆሙት እንኳ ተራ ወታደሮች ብቻ ነበሩ ። ያ ሁሉ ሰላማዊ ሠራተኛ ወዴት ደረሰ ፧ ከሰላማዊ ሠራተኞች መካከል በቀድሞ ቦታቸው ላይ ያሉት ወታደራዊ ነክ የሆኑት የፖሊስ ባልደረቦች ብቻ ነበሩ ። ምናልባት አንዳች የጦርነት ወሬ ተሰምቶ ያገሩ ሕዝብ ሁሉ በሙሉ ወታደር ሁኖ ይሆን ፧ እኛስ ታዲያ ለምን ቀረን ፧ እንጃ !! 
	ይህ ሁሉ ግራ አጋብቶኝ ነበር ። በስሙ የምሰማው ፍጹሙ ወታደራዊ ቆራጭ ፈላጭነት (ዲክቴተርሽፕ) በኔም ሀገር ላይ ደርሶ ይሆን ፧ ያን በመጠኑ እንኳ ቢሆን የነበረንን ነጻነት አጥተነው ይሆን፧ በርግጥ ይህ ሁሉ ትክሻ ማሳየት የገዛ ወገንን እያስፈራሩ ለመግዛት ይሆን ፧ ሀገራችንንና ራሳችንን እንዲጠብቁ ያሠለጠንናቸው የመከላከያ ኃይላችንን ሁሉ አምነን አደራ የሰጠናቸው በነሱ እጅ ያለው መሣሪያ ሁሉ የኛ ነው በማለት ባዶ እጃችንን ለመቀመጥ የደፈርንባቸው ወንድሞቻችን በገዛ ኃይላችን እኛኑ መልሰው ለማጥቃት አስበው ይሆን ፧ አይደረግም ! ይህን የመሰለውን ስሜት እያሰላሰልሁ በየቦታው እንድትቆምና እንድትፈትሽ የምትገደደውን ላንድሮቨር መኪናዬን እየነዳሁ ከሁለት ሦስት ታላላቅ መሥሪያ ቤቶች ከደረስሁ ቤላ ድሮ የማውቃቸው ባለሥልጣኖች አንዱንም ሳላገኝ ከመሥሪያ ቤቱ በር ጠመንጃ ይዘው ከቆሙት ዘበኞች ጋር ብቻ ትኅትና በራቀው ንግግር እየተነጋገርሁ ተመለስሁ ።
	ከዚያም ድሮ አርፍበት ወደነበረው « ኑቫኖ ሆቴል » ወደሚባለው ሆቴል ሄድሁ ። የሆቴሉ ስም ተለውጦ « ማርሻል ጃፈሮስ ሆቴል » በሚል አዲስ ስም ተሠይሞ አገኘሁት ።
	በሆቴሉ ቡና ቤት በረንዳ ተሰብስበው ሰንጠረጅ ካርታና ሌሎችንም ጨዋታዎች የሚጫወቱት የጦር መኰንኖች ብቻ ነበሩ ። ነገሩ አዲስና እንግዳ ሆነብኝ ። ጥንት የማውቀው የሀገሬ ሕዝብ ትርዕይት ናፈቀኝ ። ቢከፋም ቢበጅ ወታደሩና ሲቪሉ ሴቱና ወንዱ ወጣቱና ሽማግሌው በአንድነት ተቀላቅሎ ሳየው መራራው የዓለም ኑሮ በመጠኑ ምሬቱን ይቀንስልኝ ነበር ። የዛሬው ትርዕይት ግን በፍጹም አላስደሰተኝም ። የሀገሬ ሕዝብ « በጨቋኝና በተጨቋኝ » ሁለት ድርጅቶች ተከፍሎ እንዳይሆን ሠጋሁ ። የማያዋጣ አጉል ምኞትም ተወጥኖ እንዳይሆን ፈራሁ ። ችግርን ፣ በሽታንና ፣ ድንቁርናን እንዲሁም የውጭ ጠላትን የምንከላከልበት ኃይል ገና ሳናደራጅ ለርስ በርስ መጠቃቃት እንዳንሰላለፍ በማሰብ ኅሊናዬ ተጨነቀ ። እስኪ መጨረሻውን ልየው ። ወደሆቴሉ ገብቼ ክፍል ያዝሁ ። ሻንጣዬን አስቀምጬ የክፍሌን በር ቆለፍሁና ወደበረንዳ ሄጄ ቡና ከጠጣሁ ቤላ የከተማውን ሁኔታ ለማየት በግሬ መዘዋወር ጀመርሁ ። ከልጅነት እስከ እውቀት ከድኅነት ራስን ችሎ እስከመኖር በደረስሁበት ጊዜ ሁሉ የማውቃት የታሠርሁባት የተፈታሁባት በጠቅላላውም ብዙ ጉድ ያየሁባት ብዙ ነገር ያሳየሁባትና ያስተማርሁባት ከተማ በሁኔታዋ ሁሉ እንግዳና ባዕድ ሆነችብኝ ። ነጻ የነበሩት ብዙ መንገዶች « ማለፍ ክልክል ነው ። » ወይም « ቁም » የሚል ምልክትና ድግን ድግን መትረየስ የያዙ ወታደሮች ይታዩባቸዋል ።
	የተከለከሉትን መንገዶች እየተውሁ ባልተከለከሉት መንገዶች በትካዜ ስጓዝ « ጳውሊ » ለተባለው ታላቅ ባለቅኔ ወደተሠራለት ሐውልት የሚወስደውን « የጳውሊ » መንገድ የሚባለውን ጐዳና ይዤ ለመሄድ ብፈልግ ሰሌዳው ጥቁር ሁኖ በቀይ ቀለም የተጻፈ « ቁም » የሚል ምልክት ተደርጎበታል ። የመንገዱን ሥያሜ የሚገልጸው ሰሌዳ ተነሥቶ ሌላ ስምም ሳይሰጠው ይገኛል ። «ቁም » የሚለውን ምልክት አልፌ ለመሄድ ስፈልግ ከምልክቱ አለፍ ብሎ ቁሞ የነበረ መትረየስ የያዘ ወታደር የመትረየሱን አፈሙዝ ወደኔ አዙሮ « ምነው ሰውዬ ! ማንበብ አትችልም እንዴ ፧ እስኪ አልፈኸው የመጣኸውን ምልክት ተመልከተው ! » አለኝ ወደምልክቱ በጁ እያሳየ ። « እሱን አይቸዋለሁ የሆነ ሁኖ የጳውሊን ሐውልት እጐበኛለሁ ! » አልሁት ።
	« ክልክል ነው ! » አለኝ ።
	« ለምን ፧ »
	« እኔ ምን አውቃለሁ ! የበላይ ትእዛዝ ነው ! »
	« የማን ሥራ ያጣ የበላይ ነው ሐውልት አትዩ የሚል ፧ »
	« * ! የኔ ወንድም እኔ ይህን አላውቅም ታዝዣለሁ ትእዛዙን መፈጸም አለብኝ ። »
	« እንግዲያስ በመንገድ የሚያልፍን ሁሉ ግደል ተብለህ ትእዛዝ ተሰጥቶ እንደሆነ ግደለኝ እንጂ አልቀርም » ብዬ በተከለከለው መንገድ መሄድ ስጀምር አንተ ሰው ዕብድ ነህ እንዴ ፧ ኤላ ጉድ ይፈላብሃል! »  እያለ ፊሽካ በመንፋት ተከተለኝ ። እንዳይተኩስብኝ ትእዛዝ ስላልተሰጠው ነው እንጂ ለኔ ሕይወት አዝኖ ዝም እንዳላለ በሁኔታው ተረድቻለሁ ።
	ፊሽካው ተደጋግሞ ሲጮህ አንድ ድሮ የምንተዋወቅ ሻለቃ ከሁለት ወታደሮች ጋር መጣና በትሕትና ሰላምታ ሰጠኝ እኔም እንደዚሁ በትሕትና ሰላምታ ሰጠሁት ።
	« ርስዎ ነዎት እንዴ ፧ » አለኝ ፈገግ ብሎ ።
	« እባክዎ ይህ ሁሉ ጣጣ ምንድን ነው ፧ የባሰ አለ አገርህን አትጣል አሉ ! » አልሁ ።
	« እባክዎ መኖር ችግር ነው ! » አለኝ ።
	« ነገሩ ምንድነው ሐውልት ለማየት የሚያስከለክል ፧ »
	« ሐውልቱ እንዳይታይ አይደለም ጽሑፉ ተፍቆ ሌላ ለጊዜው ተስማሚ የሆነ ቃል እስኪተካበት ድረስ ነው ።
	እንደሚያውቁት እዚህ ላይ ያለው ቃል ነፂነት ! ነፂነት ! እኩልነት ፣ ወንድማማችነት  የሚል ነገር ስለሚበዛበት ለጊዜው አስቸጋሪ ነው » ሲለኝ ባለመትረየሱ ወታደር « እባክዎ የሻለቃዬ ወደዚህ ወጣ በሉና ተነጋገሩ » አለ ።
	ሻለቃውም ንግግራችንን ሳንጨርስ እየሰጋና እየፈራ « ይበሉ እስኪ ደንቡ ጥብቅ ሁኗልና መለስ እንበል » አለኝ ። እኔም ለጊዜው ተመለስሁ ። 
	ይህ ሐውልቱ እንዳይታይ የተከለከለው ጸሓፊ ከጻፋቸው ታላላቅ የፍልስፍናና የሞራል መጽሐፎች መካከል አንዱ « ነፂነትና እኩልነት » የተባለው መጽሐፍ ነበር ።
	ከዚህ መጽሐፉ ውስጥ የሚከተሉት ግጥሞች ተጠቅሰው በሐውልቱ ግርጌ ተቀርጸው ነበር ።
	« ተረግጦ ፡ ተገፍቶ ፣
	« አልቅሶ ፡ ተጠቅቶ ፣
	« ተርቦ ፡ ተጠምቶ ፣
	« በድንቁርና በሕማም በሥቃይ በረኃብ በችግር
	« እየተንገላቱ ዘላለም ከመኖር ፣
	« ከኩልነትና ከነፂነት ጋራ ይሻላል መቃብር 
	« እንኳን ከውርደት ጋር እንኳን ከችግር ጋር ከደ« ከጥቃት ፣
	« ከክብር ጋር ቢሆን ከብዙ ጌትነት 
	« ኑሮ ጣዕም የለውም ከሌለው ነፂነት ፣
	« ባይንህ አስመስክረህ አላፊ መሆኑን ሁሉም በየተራ ፣
	« ሞት አይቀርምና ብትደፍርም ብትፈራ ፣
	« ያገሬ ልጅ ቁረጥ ! መቃብር ለመውረድ ከመብትህ ጋራ ።
	« ወንድም ሲሆንና መልካም ሲሠራ እንጂ ከባዕድ የሚለየው 
	« ነፂነትንና መብትን ከነሣህ ወገንም ጠላት ነው »
እነዚህ ብርቱ የነፂነት ደዎሎች የተፂፉበትን ሐውልት ያየ ሁሉ ከፍ ብዬ የገለጽሁላችሁን አዲስ የአገዛዝ ዘዴና እነዚህን ቃሎች እያመዛዘነ የንቅናቄ መንፈስ እንዳይፈጥር መከልከል ግድ ሁኗል ። ይህን ብቻ ሳይሆን የሕዝብ ባለውለታ የሆኑ ያለፉ ብዙ ታላላቅ ሰዎች መታሰቢያዎች ሁሉ እንዲጠፉ ጥረት በመደረግ ላይ ነበር ።
	የሆነ ሁኖ ይህ ሁሉ ድካም እንዲያው ለጊዜው የሚደረግ ቂን ቂን ነበር እንጂ በየቀኑ እየገነፈለ የሚያድረውን የዘመኑን የሕዝብ ፍላጐትና የነፂነት ስሜት ሊደመስስ የሚችል አልነበረም ። እኔም ሁሉን አይቼ አንድ ጊዜ ጉዳቸውን እስክገልጸው መታገሥ ግድ ስለሆነብኝ ዝም ብዬ ወደሆቴሌ ተመለስሁ ።

02
ከፍተኛ እንቅስቃሴ ስለመመሥረታችን

	ማታውኑ ወደ አንድ ወዳጄ ቤት ሄድሁ ከዚያው ራት እንድበላ ጋበዘኝና እቤቱ ቆየሁ ።
ራት ገና ከምሽቱ በ 1 ሰዓት ተኩል ቀረበ ። ባየሁት ሁሉ ነገር በጣም ተገርሜ ነበር ። ከወዳጄ ጋር ያስደነገጠኝን ነገር ሁሉ እያነሣሁ ስንጨዋወት ራትም ስንበላ ጊዜው ተፋጥኖ ለሦስት ሩብ ጉዳይ ሆነ ። 
	እኔም የኪስ ሰዓቴን አውጥቼ አየሁና « ሦስት ሰዓት መሆኑ ነው ፧ እንግዲህ ወደሆቴሌ ልሂድ »
አልሁ ።
	ወዲያው የቤቱ ባለቤት የሆነው ወዳጄ የጅ ሰዓቱን አየና « ሰዓት አልፎ የለም እንዴ ! አሁን አትደርስም ። ለመሆኑ ከየትኛው ሆቴል ነው ያረፍኸው ፧ አለኝ ።
	ኑቫኖ ሆቴል ነው »
	« ማርሻል ጃፈሮስ ፧ »
	« አዎ ተብሏል መሰል ! ለመሆኑ አሁን ሰዓት የሚያልፈው እንዴት ነው ፧ »
	« ከሦስት ሰዓት ቤላ አትንቀሳቀሱ ተብሏል ። »
	« ለመሆኑ ይህ ሁሉ ድካም ለምን ነው ፧ »
	« እንዲያው መጨነቅ ነዋ ! » ሲል ከመለሰልኝ ቤላ ወዳጄ ንግግሩን በመቀጠል « ባለፈው ጊዜ የገቡት ቃል ሁሉ ሌላ ነበር ። የሕዝቡን ጥቅም ፣ የሕዝቡን መብትና ነፂነት እናከብራለን ፣ ሕጎችን ለማስፈጸም ሙሉ ነፂነት ያለው ሕጋዊ ፍርድ ቤት ሕዝብን ለመምራት ስጦታና ልምድ እንዲሁም ዕውቀት ያላቸው ሰዎች አባሎቹ የሆኑ ሰላማዊ መንግሥት እናቋቊማለን ፣ የሕዝብን የኑሮ ፍላጐት ሊያረኩ የሚችሉ የልማት ድርጅቶች እንዲስፋፉና እንዲቋቋሙ እናደርጋለን ፣ ትምህርትንና የሥራ ይዞታን በችሎታ እንዲካሄድ እናደርጋለን ። ያለምክንያት የሕዝቡን ጥቅም የሚዘርፉ የውጭ አገር ዘራፊዎችን እንቆጣጠራለን የሚወጡትንም እናስወጣለን » ብለው ነበር ። ይህም ሕዝቡን በጣም ያስደሰተ ታላቅ ተስፋ ነበር ። ነገር ግን ተስፋው ሁሉ ተዘንግቶ በሕልም እንኳ ያልታሰበ ነገር ሆነ « ከፊተኛው ዬለኛው ይከፋል » የተባለው ነገርም ተፈጸመ ።
	ሌላውን ጥቃት በዛብን ይል የነበረው ሕዝብ የርግጫ ማረፊያ ሆነ ። የትናንትናዎቹ የሕዝብ ጠበቃዎች ነን ባዮች ዛሬ የባሱ የሕዝብ ጠላቶች ሆኑ » ሲል ከቁጭት ጋር ነገረኝ ። « እኔኮ ድሮም አልሁት ። « ሕዝብ ተጣጥሮ ጥቅሙንና መብቱን ካልጠበቁ አንድ ዓይነት ልዩ እምነት ያለው ድርጅት ብቻ ለጠቅላላው ሕዝብ ተስማሚ የሆነ መንገድ ሊከፍት አለመቻሉን ደጋግሜ ነግሬአቼለሁ ። ወታደሮች የሀገርን ነፂነት እንዲጠብቁ እምነት የተጣለባቸው በመሆናቸው በዚህ በኩል ያላቸውን ሁሉ ልናከብርላቸው ይገባል ።
	ለሀገር ነፂነት አብረናቸው ልንሞትም ይገባናል ። አስቀድሞ ለመሞት የተዘጋጁ እንደመሆናቸው መጠን ለጤንነታቸውና ለመልካም አኗኗራቸው ልናስብላቸው ልንጠነቀቅላቸው አደጋና ሞት በደረሰባቸው ጊዜም ለቤተ ሰቦቻቸው ልናዝንላቸውና ልንራራላቸው አስፈላጊም ሲሆን ልንረዳቸው ይገባናል ። እንግዛችሁ እንዲሉ ግን አንሻም ። መሪዎች እንጂ ገዢዎች አንፈልግም ለመሪነትም ታንክ መድፍ የጦር አኤሮፕላንና መትረየስ ሳይሆኑ የበሰለ አእምሮና ሰዎችን የመቻል ልምድ አስፈላጊዎች ናቸው ። የጦር ኃይል የሚፈለግበት አንድ ቀዋሚ ጉዳይ አለ ። ይኸውም ከሕዝብ ጋር ተረዳድቶ አጥቂ ጠላትን መመለስና ጸጥታን መጠበቅ ነው ። ሁሉም ነገር ሠሪውን ይፈልጋል ። ሆስፒታሎች በከፍተኛ የሕክምና ሙያ የሠለጠኑ ሐኪሞችንና በተራቀቁ ሳይን+ስቶች የተገኙ መድኃኒቶችን ፣ ርሻዎች የርሻ ትምህርት ወይም ልምድ ያላቸው ገበሬዎችንና የርሻ መሣሪያዎችን ፣ ፋብሪካዎች ፣ የመኪናዎቻቸውን ጉድለትና መሙላት የሚያውቁ የቴክኒክ አዋቂዎችን ፣ የጉልበት ሠራተኞችንና ፋብሪካው ሠርቶ ለሚያወጣቸው ልዩ ልዩ ዕቃዎች የሚያስፈልጉ ጥሬ ነገሮችን ፣ ትምህርት ቤቶች ፣ የበሰሉ አስተማሪዎችን ፣ የመማር ችሎታ ያላቸው ወጣቶችንና የትምህርት መሣሪያዎችን በጠቅላላው ማንኛዎችንም የሥራ ድርጅቶች ተስማሚያቸው የሆኑ አዋቂዎችንና ሌሎችን ነገሮች ይሻሉ ።
	ሕግና አስተዳደርም ለብቻቸው ተስማሚዎቻቸውንና አዋቂዎቻቸውን የሚፈልጉ ናቸው ። የዓለም ፍላጐት ይህ ሲሆን በታንክና በመድፍ ኃይል ብቻ ዓለምን እናንቀሳቅሳታለን ብሎ መወጠንና ሁሉንም የኃይል ጥገኛ ማድረግ የሁከትና የድኅነት ምንጮችን አውቆ መክፈት ነው » ካልሁት ቤላ ንግግሬን በመቀጠል « ሀገራችንንና ነፂነታችንን የሚያሠጋ ነገር ሲመጣ ወንዶች ብቻ ሳይሆኑ ሴቶች ጭምር ጐልማሶች ብቻ ሳይሆኑ ሽማግሎችና ወጣቶች ጭምር ለጦርነት መሰለፍ አለባቸው በሰላም ጊዜ ግን ሁላችንም በየሥራችን ስጦታችንና ችሎታችን በየሚፈቅድልን ቦታ ተሠማርተን ለኑሮአችን አስፈላጊ የሆኑ ነገሮችን መሥራት አለብን ።
	በሰላም ጊዜ የምን መጨነቅ ፧ የምን መረገጥ ፧ የምን መታሰር ፧ » ስል ተናገርሁ ።
	ወዳጄም « ጠብመንጃ የያዘ ብቻ ይርገጣችሁ ! አሉና  ! » አለ ።
	« ሰባራ ሁሉ ! መልሶ አይረግጠውም ፧ የሱ እግር ተሰብሯል ፧ ለጠመንጃ ለመገዛት ነው ፉን ፉኑ ፧ » አልሁ ከተቀመጥሁበት ወንበር ብድግ ብዬ እጄን ለመታጠብ እየሄድሁ ።
	« መቼ ነገሩ ገባቸውና » አለ ወዳጄ ።
	« ቆይ እንዲገባቸው እናደርጋለን ! » አልሁ እጄን እየታጠብሁና እሱን እሱን እየተመለከትሁ ።
	« ለሁሉምኮ እኮ ዕውቀት ያሻል » አለ ወዳጄ ። እኔም እጄን በፎጣ እያደረቅሁ « መልካም ! በዳዮች ለማወቅ ቢሳናቸው ተበዳዮች ለምን አያውቁም ፧ » አልሁት ። ከዚያም ወደነበርሁበት ወንበር ሄጄ እንደተቀመጥሁ የባልንጀራዬ ሚስት ትንሽ የቡና ማንቆርቆሪያና ስኒዎች በቡና ማቅረቢያ ዕቃ ላይ አምጥታ ከጠረጴዛው ላይ ካስቀመጠች ቤላ ከባሏ ወንበር ጥግ ካለ አንድ ወንበር ላይ ተቀመጠችና በሦስቱ ታላላቅ ስኒዎች ቡና ቀድታ በሦስታችን ፊት አስቀመጠች ። ጥቂት ፀጥ ብለን ቡናውን ከስኳሩ ስናገናኝ ቆየን ። እኔም « ይህ ሁሉኮ የፍርሃትና የራስ ብቻ ፍቅር ውጤት ነው » በማለት ከወዳጄ ጋር ጀምሬው የነበረውን ውይይት ቀጠልሁ ።
	የባልንጀራዬ ሚስትም ንግግራችንን ስትሰማ ቆይታ ስለነበር « ምን አሞት ያለው ወንድ አለ ብለው ነው ፧ ባሁኑ ጊዜ ከወንዶች ይልቅ ሴቶች እንሻላለን ። እኛስ ብንጠቃም ሴቶች ነን እምብዛም አያሳፍር ። ወንድ ወንድ እያየ ሲንቀጠቀጥና ሲረጋገጥ የሚኖረው ለምን ነው ፧ » አለች ከስሜት ጋር ። « አይ ! ሁሉም ዝም የሚለውና የሚታገሠው እስኪሰለቸው ነው እንጂ ሲብሰው ማን ዝም ይል ብለሽ ፧» አለ ወዳጄ ።
	ይህስ የተረቱ ነገር ነው » አለች የወዳጄ ሚስት ። ንግግሯንም ቀጥላ « አንድ ፈሪና ሁለት ደፋር ሰዎች ለአደን ሂደው በበረሃ ሲዞሩ ከዋሉ ቤላ ጊዜው ስለመሸባቸው በአንድ ዱር ጥግ ማደር ግድ ሆነባቸው ። ከዚያም ሲተኙ ፈሪው ሰውዬ እፈራለሁና እመሃል አስተኙኝ ብሎ ሁለቱን ጓደኞቹን ለመነ ። ጓደኞቹም ልመናውን ተቀብለው እመሃል አስተኙት ።
ነገር ግን አጥቂ ሁሉ ፈሪን ማደን ልማዱ ነውና ሌሊት ጅብ መጥቶ የፈሪውን ሰው እግር ይዞ መቆርጠም ጀመረ ። ፈሪው ሰውዬ ጅቡን ለማባረር ፈርቶ እግሩን እየተቆረጠመ ዝም አለ ። አጥንቱ ጐርደምደም ሲል ጓደኞቹ ሰምተው « ምን ነገር መጣ ፧ አውሬ ምን አጥንት ይቆረጥማል ፧ » እያሉ ራሳቸውን ቀና ቀና ሲያደርጉ ፈሪው ሰውዬ « ዝምበሉ ዝምበሉ ጅብ ነው ! እንዳይበላን » ሲል በሹክሹክታ ተናገረ ። « አሁን ምን አጥንት ነው የሚቆረጥም ፧ ዋረ ተነሱ እዛፉ ባላ ላይ ያንጠለጠልነውን ሥጋ አውርዶ በልቶት እንደሆን ! » አለ አንዱ ጓደኛ ። « ዝምበል ዝምበል እግሬን ነው የሚበላ ! እንዳይበላን ዝምበል ! » አለ ፈሪው ሰው በሹክሹክታ አፉን በጁ እየተመተመ ።
	ጓደኞቹም « ዋረ ይኸ ቡርቂ ! ምን እስክትሆን ነው የምትጠብቀው ሥጋህንማ በልቶታል ነፍስህን እንዳይበላት ነው የምትጠብቀው ፧ » ብለው በፍጥነት ተነሡና ጅቡን ካባረሩ ቤላ በበነጋው እግረ ቆራጣውን ፈሪ ጓደኛ ባልጋ ይዘው ወደመንደራቸው ጉዞ ጀመሩ » የሚል ተረት በመጽሐፍ ላይ አንብቤ ነበር ። አሁንም የኛ ወንዶች ነፍሳችሁ እስክትኰንን ትጠብቁ እንደሆነ እንጂ ሥጋዊ ክብራችሁስ እስከመጨረሻው ተገፍፏል » አለች ። በዚች ሴት ንግግር ሁለታችንም ተነካን ። ካልሽ ከነገ ማታ ጀምሮ ከቤታችን ብዙ እንግዶች ይመጣሉና ብዙ ስኳርና ሻይ ቅጠል አዘጋጂ » አላት።
	« ይሁንልህ እንጂ አንዳንድ ጆንያ ስኳር እገዛለሁ » አለች ።
	« አንተም እዚሁ መሰንበት አለብህ » አለኝ ወደኔ ዘወር ብሎ « ዋረ እኔስ አለሁ ! » አልሁት ከዚህ ቤላ ሴትየዋ የንግዳውን አልጋ ልታስነጥፍልኝ ወደእንግዳ መኝታ ቤት ሄደች ። እኛም እስከተኛንበት ጊዜ ድረስ ስንመካከር ቆየን ።
	በሳምንቱ ማምሻ በወዳጄ ቤት ሳሎን ብዙ ወንበሮች ተደርድረው ነበር ። ሳሎኑ ልክ የስብሰባ አዳራሽ ከመምሰሉ በላይ የጸጥታና የሥጋት ዓየር ይንሳፈፍበታል ። በሳሎኑ ውስጥ ከወዳጄናኔ በቀር ከድሮ የምናውቃቸውና በሳምንቱ ውስጥ ጉዳዩን ያማከርናቸው የድሮው የትምህርትና የማስታወቂያ ሚኒስቴር ፣ አንድ ወጣት ዶክተር ፣ አንድ ነጋዴ ፣ አንድ ባለእንዱስትሪ ሰውዬ ፣ አንድ የማተሚያ ቤት ባለቤት ባለቤት ሌሎችም ብዙ ሰዎች አብረውን ተቀምጠው ነበሩ ።
	ምንም እንኳ የስሜት ሥጋት በቤቱ ጣራ ሥር ቢያንዣብብ በያንዳንዳችን ግንባር የፈገግታ መልክ ይታይ ነበር ። የወዳጄ ሚስት ከገረዷ ጋር ሁና ከቁጥራችን ልክ የሚበልጡ ስኒዎችና ሻይ አምጥታ ሁላችንንም በሳቅና በፈገግታ ሰላም ካለችን ቤላ ሻይውን ቀዳችልንና ገረዷ ወደማድቤት ስትመለስ በሩን ዘግታ ከኛ ጋር ተቀመጠች ። ምንም እንኳ ሴትን ምሥጢር ማካፈል አደገኛ ነው የሚባለው ነገር ብዙ ጊዜ እየሆነ ባገኘው እንደ ወዳጄ ሚስት ያለችውን ጀግና ሴት ከወንድ በበለጠ ስለምተማመናት አብራን መቀመጧ አስደሰተኝ እንጂ አላጠራጠረኝም ።
	ሻይውን ከጠጣን ቤላ ሁሉም አንዱ የሌላውን አፍ እየተመለከተ ዝም ብሎ ሌላ ሌላውን ማውራት ሆነ ። በስሜትና በፍላጐት አንድ የሆኑ ሰዎች ሓሳብ ለሓሳብ ለመለዋወጥ ርስ በርሳቸው እንዴት እንደሚጠራጠሩ ለማመን የኛው የዚያ ጊዜ ሁኔታ ይመሰክር ነበር ።
	ሁሉም ዳር ዳር እያለ ጥቂት እንዳወራን « እስከዚህ ተፈራርተን ነው ቁም ነገር የምንሠራው ፧» 
ስል በድንገት ብበርቅባቸው ጊዜ ሁሉም ደነገጡ ። ንግግሬን ቀጠልሁና « ምንድነው ፍራቱ ፧ ልንመካከር ተሰብስበናል እንመካከር ! » አልሁ ። የድሮው ሚኒስትር « እህህህ ! » እያለ ጉሮሮውን ካጠራ ቤላ ወደኔ እየተመለከተ « እውነት ነው ! ነገሩ መቼም ግልጽ ነው ። ችግሩ ሕዝቡ በአንድ ላይ እንዲነሣ ማድረጉና መሰብሰቡ ነው እንጂ ለመመረሩ ሁሉም ተመሯል ! » አለ ።
« መሰብሰቡ ቀላል ነው ። ሁሉም በያለበት ከመሰሉ እየተሰበሰበ ይመካከርና አንዴ ገንፍሎ መነሣት አለበት ይህ ከዛሬ በፊትም የምናውቀው ነገር ነው » አልሁ ።
ወጣቱ ዶክተር ክርኑን ከወንበሩ ላይ አስደግፎ ወፈር ያለችና ጠርታ የተላጨች ጉንጩን በመዳፉ አስደግፎ ሻይ የነበረበትን ስኒውን እየተመለከተ « እሱስ ሁሉም ደኅና ነው ። ነገር ግን መጀመሪያ ለሁሉም ነገር አቅድና ጥናት ማድረግ ጠቃሚ ነው » አለ ። 
« እውነት ነው ዓቅድ ማዘጋጀት ያሻል ። ነገር ግን ጉዳዩ የተፋጠነ መሆን አለበት ። እኛ እስከዚህ ምን አስጨነቀን ፧ እኛ መንግሥት ገልብጠን ለመያዝ አንፈልግ ። እኛ የምንሻው ሕዝቡ በአንድ ላይ ተነሥቶ በሕግ እንመራለን እንጂ በጠመንጃ አንገዛም ለክፉ ጊዜ ሁላችንም ወታደሮች ነን ። ለነፂነታችንና ላገራችን ሁላችንም ለመሞት ዝግጁ ነን ። ለዚህ ትፈልጉን እንደሆነ አብረን እንሰለፍ ! ጊዜው ሰላም ከሆነ ግን በናንተ ሥር መጨቆንን አንቀበልም እንዲል ነው » አልሁ ። ዶክተሩ መለሰና « ታዲያኮ ለዚህም ሕዝቡ እንዲያውቅ ልዩ ልዩ ውሳኔዎችን እያዘጋጁና እያተሙ ውስጥ ውስጡን ለሕዝቡ ማዳረስ ያሻል አለ ።
« ታዲያ ምን አለ ፧ » አለ ወፈር ያለው የማተሚያ ቤት ባለቤት ገለል ብሎና እግሩን ዘርጋ አድርጎ ተቀምጦበት ከነበረው ወንበር ላይ ቀና ብሎ እየተደላደለ ። ንግግሩንም ቀጥሎ « ማተሚያ ቤቱ በጃችን ነው » አለ ። እኔም ሁለቱን እጆቼን ግጥም አድርጌ እንደያዝሁ « በእውነቱ ርስ በርስ ተማምነንና ቆርጠን ከተነሣን በዚህ ብዙ ችግር የሚያጋጥመን አይመስለኝም ።
	እነሱ እነማን ናቸው ፧ በድሮው መንግሥት ጊዜ ከመንግሥቱ መሪዎች ይልቅ ሕዝብን ያጠቁ እነሱ ነበሩ ። በሰዎች ተጠግተው ያደርጉት የነበረው አጥቂነት አልበቃቸው ብሎ አሁን ደግሞ ሁሉንም በጃቸው አድርገው በሕዝብ ሊጫወቱ ተነሡ ። የነሱ ዓላማ ይህ ከሆነ እኛ ደግሞ ሌላ ዓላማ መፍጠር አለብን ። እኛ ሁሉ ነገር በጃችን ያለ ሕዝቦች ከተባበርን አንድ ድርጅት አፍርሰን ሌላ መመሥረት አያቅተንም ። የገዛ አገሩን ሕዝቦች ጨቁኖ መግዛት ከፍተኛ ዓላማው የሆነ ማርሻል የሚመራውን የጦር ድርጅት አፍርሰን ከሀገሩ ሕዝብ ጋር ተመሳስሎ የሀገሩን ነፂነትና ፀጥታ የወገኖቹን መብት መጠበቅ የመጨረሻ ዓላማው የሆነ ማርሻል የሚመራው የጦር ድርጅት ማቋቋም አለብን ። ለነፂነት ጥበቃና ሕግን ለማስከበር የተደራጀ ኃይል ያሻናል ። ነገር ግን ይህ ኃይል ራሱ የሕግ ተቃዋሚና የነፂነት ጠላት ከሆነ እሱን አፍርሶ ለታሰበው ዓላማ የሚውል ድርጅት ማቋቋም ያሻል ። የዛሬዋ ዓለም የድሮዋ ዓለም አይደለችም ። በዛሬዋ ዓለም በራሳቸው መንደር ብቻ ለሚንጐራደዱና የገዛ ወገናቸውን ለሚጨቁኑ ጦረኞች ቀርቶ ለዩልዮስ ቄሣር ፣ ለናፖሌዎን ፣ ለሂትለርና ለሌሎችም ታላላቅ ጦረኞች ቦታ የላቸውም። በዛሬዋ ዓለም ሰዎች የሚሹት በሰላምና በነፂነት ተቀምጠው የኪነ ጥበባትና የሥነ ጥበባት ሥራዎችን ከጉልበት ሥራዎች ጋር አዋሕደው በማሳደግ የተሟላ ኑሮ ማግኘትን ነው እንጂ መውረርን ወይም መወረርን አይደለም ። ጭቆና ርኩስ ነገር ነው ። ጭቆና የድንቁርና መጋረጃ ነው ። ጭቆናን የምንቃወመው ለጊዜው በሰዎች ላይ በሚያደርሰው ጉዳትና ጥቃት ብቻ ሳይሆን ለወደፊቱ ለሰው ትውልድ መልካም መንገዶች የሚከፍቱ አካላዊና ፣ መንፈሳዊ ዕውቀቶችን አፍኖ ስለሚያስቀር ነው ። ፍርሃት የመሻሻል ሓሳቦች መቅሠፍት ነው ። ሰው ሳይደርስባቸው ከቀሩ ጥበቦች ይልቅ በፍርሃት ታፍነው የቀሩት ብዙዎች ናቸው ። ክፋትን ወንጀልን ፣ ብልግናን ፣ ራሳችን ከራሳችን እናርቃቸው ። ከዚህም ለመድረስ በዕውቀትና በትምህርት መሻሻል እንጂ በጠመንጃ መቃጣት አያሻንም እንግዲህ ሕዝብ ይህን ማወቅ አለበት » አልሁ ።
	« እውነት ተናገሩ ! » አለ ባለእንዱስትሪው ሰውዬ ወደኔ እየተመለከተ ። ንግግሩንም በመቀጠል « እኛ መቼም የወታደርነት ሥራ ተቃዋሚዎች አይደለንም ። ለማንም አገር የጠነከረ ወታደራዊ ድርጅት ያሻዋል ። እኛ የተቃወምነው ወታደራዊ አገዛዝን ነው ። ስለዚህ ሕዝብና ወታደርን ከመከፋፈል ይልቅ የገዥነት ጥም የያዛቸው የጦር አለቆችን ተቃውመን ወታደሮቻችንን ባሉበት እንዲፀኑ ማድረግ ይገባናል » አለ ።
	በዚህ ጊዜ የድሮው ሚኒስትር ቀበል አደረገና « ችግሩ ዝቅተኛ መኰንኖችና ወታደሮች ያለቆቻቸውን ቃል ስለሚያመልኩ ነው እንጂ ጉዳዩን ከተረዱትማ ነገሩ ቀላል ነው ። ወታደሮች ያገራቸውን ሕዝብ ለጦር አለቆቻቸው ለማስገዛት ከመታጠቅ ይልቅ ወገናቸውን ወደ መልካም ዕድል ሊያደርሱ የሚችሉ መሪዎችን ቢደግፉ ሕዝብ የነሱ ጠላትና ተቃዋሚ ሁኖ ከመነሣት ይልቅ በሰላም አርፎ እየሠራ ኑሮውን ሲያሻሽል የነሱም ኑሮ አብሮ ይሻሻል ነበር ። ወታደሮች ጥቅማቸውን የሚያገኙት ሠርቶ ግብር ከሚከፍለው ሕዝብ እንጂ ከማርሻሎቻቸውና ከጄኔራሎቻቸው ጌጣጌጥ አይደለም ።
	ስለዚህ ከሕዝብ ጐን መሆን እንጂ ለጥቂት የጦር መኰንኖች ደስታና ፍላጐት ብለው ከወገናቸው ጋር መዋጋት አይገባቸውም ። ሁከት ቢነሣ የሚያልቁትና ቤተ ሰባቸውን በመከራ ላይ ጥለው የሚያልፉት ዝቅተኛ መኰንኖችና ሹማምንቶች እንዲሁም ተራ ወታደሮች ናቸው ። ጄኔራሎች ግን መጀመሪያም ወደጦር ግንባር አይገቡ ገብተው ቢሞቱም ለቤተሰባቸው የሚሆን በቂ ሀብት አላቸው ። ቤተሰባቸው በችግር ላይ አይወድቅም ። » አለ ።
	« በገዢነቱም ቢሆን » አለ ወጣቱ ዶክተር ። « በገዢነቱም ቢሆን ወታደራዊ አገዛዝ ስለተባለ በስሙ ብቻ ይደሰቱ እንደሆነ እንጂ ሰውን ጨቁኖ የሚገኘው ክብር ፣ ከማርሻሎችና ከጄኔራሎች አልፎ ለምስኪኑ ዝቅተኛ መኰንንና ተራ ወታደር የሚተርፈው ነገር የለም ። »
« ታዲያ ወታደሮች ይህን ሁሉ እንዲያውቁት ለማድረግና ርስ በርሳችን ደም ከመፋሰስ ለመዳን ምን ማድረግ ይሻለናል ፧ » ስል ሁሎችንም ጠየቅሁ ።
የድሮው ሚኒስትር ቀበል አደረገና « እኔ የማውቀው ወዳጄ የሆነ አንድ ለሕዝብ ጥቅምና ለእውነተኛ ነገር የሚሞት አሁን በሚደረገው ነገርም በጣም የሚበሳጭ አንድ ሙሉ ጄኔራል አለ እሱ ለተራው ወታደርና ለአንዳንድ እውነትን ለሚፈልጉ መኰንኖች ጉዳዩን ሊያስረዳልን ይችላል ። » አለ ።
« በጣም ጥሩ ! » አልሁ ። ንግግሬንም ቀጥዬ « ይህ ከሆነ ሁላችንም በያለንበት እንዳይታወቅብን ሁነን ሕዝብን ወጥረን ማስረዳት አለብን » አልሁ ። ከዚህና ከቀረውም ውይይት ቤላ ሁላችንም በያለንበት እያስረዳን ባለማተሚያ ቤቱ ፣ ባለእንዱስትሪውና ሌሎችም ብዙ እየረዱን ፣ ገበሬውንም ፣ ነጋዴውንም ፣ ባላገሩንም ፣ የጠመንጃ ተገዥ ከመሆን ነፂ ወጥቶ ፓርላማና ሕጋውያን መሪዎች ያሉበት መንግሥት አቋቊሞ ራሱን በራሱ ሕግ እንዲመራ አስተማርነው ። ሁሉም ጉዳዩን ያስብበት ጀመር እኔም ከርሻዬ ቦታ እየተመላለስሁ ከጓደኞቼ ጋር እመካከር ነበር ። ሁላችንም በያለንበት ብዙ ተግባር ከፈጸምንና አብዛኛውን ሕዝብ ከኛ ጋር ካደረግን ቤላ ጠቅላላ ውሳኔ በምናደርግበትና አቅዱን በምናጸድቅበት የመጨረሻ ቀን ሰፊ ቦታ አስፈልገን ። ይህን ለማድረግ ካንድ ሰፊ ደን በቀር ሌላ ስለማይሻለን አንድ እሑድ ቀን ጧት እያንዳንዳችን እየተሾለክን ከከተማ በመውጣት ከተቃጠርንበት ደን ተገናኘን ። ከዚያም በብዛት እንደተሰበሰብን ጥቂት ከተወያየን ቤላ አቅዱን እንድናዘጋጅ በጓደኞቻችን የተጠየቅነዎች ሰዎች ረቂቁን አውጥተን ለተሰበሰቡት የነፂነት ሠራዊቶች አቀረብን ።
የተዘጋጀው አቅድም (ፕላን) ባጭሩ ሲገለጽ የሚከተለው ነበር ።
«1ኛ ፡ በየቦታው ተሠራጭተው ሕዝቡን እንዲያስነሡ የተመደቡት ሰዎች ቀደም ብለው በየተመደቡበት ቦታ እንዲደርሱና ከተወሰነው ቀን አንድ ቀን ቀደም ብለው ሕዝቡን ያለውን ማንኛውንም መሣሪያ ሌላ የሌለው እንኳ መጥረቢያና ዱላ ይዞ እንዲጠባበቅና የሬዲዮና የቴሌቪዥን ጣቢያዎችን ለመያዝ ችለን መልእክተኞቻችን በያዙዋቸው የነፋስ ሬዲዮዎች ዓማካይነት ዓዋጃችን ሲሰማ ወዲያውኑ ወደዋናዋ ከተማችን እንዲገሠግሥ አስቀድሞ መልእክተኞችን በየቦታው መላክ ።
 2ኛ ፡ ከሕዝብ ጋር ያልተባበሩትና ለወታደራዊ መሪዎች ታማኞች ነን የሚሉ ወታደሮቸ በሚጠቀሙባቸው መገናኛዎች ላይ ያለታሰበ አደጋ በመጣል የባቡር መሥመሮችን በመቁረጥ በአኤሮፕላን ማረፊያዎች ላይ ማሰናከያዎችን በመደርደር የቴሌፎን መሥመሮችን በመቁረጥ ድንገተኛ ተግባር መፈጸም 
 3ኛ ፡ ከሕዝብ ጋር የሆኑት ወታደሮች ከኛ ጋር በሆነው ጄኔራል እየታዘዙ ከያሉበት ክፍል ያለውን መሣሪያ ታንክም ቢሆን መድፍ አኤሮፕላንም ቢሆን ጠመንጃ ያገኙትን ሁሉ እየያዙ ከሕዝቡ እንዲቀላቀሉና ከርስ በርስ ጦርነት እንዲያድኑን እንግዛ ባዮች ከገፉም በሥራ ላይ እንዲያውሉልን ።
 4ኛ ፡ ሕዝብን በኃይላችን መግዛት አለብን ያሉትን ፓርላሜንቱን የዘጉትን የሕዝብን መብት የቀሙትን ወታደራዊ ባለሥልጣኖች ቢቻል እጃቸውን የሚይዙ ያለዚያ የትም መውጣት እንዳይችሉ ቤት ቤታቸውን ከበው የሚጠብቁ ወታደሮችና ሌሎችም ባለመሣሪያዎች መመደብ ።
 5ኛ ፡ ከሁሉ አስቀድሞ የመናገሪያ መሣሪያዎችን እጅ ማድረግና የተመከረውና የተጠነቀቀው ሕዝብ እንዲነሣ ማወጅ ።
 6ኛ ፡ በተቻለ መጠን ደም እንዳይፋሰስ ሁከት አጫሪ ሁኖ አለመገኘትና መብታችንን እንጂ ጦርነት የማንፈልግ መሆናችንን ማስረዳት ።
 7ኛ ፡ የተዘጋው ፓርላሜንት ተከፍቶ በጦር ኃይል ታግደው የኖሩት የሁለቱም ምክር ቤት አባሎች እንዲሰበሰቡና ስላገራችን የወደፊት ዕድል አንድ ውሳኔ እንዲሰጡ ማድረግ ።
 8ኛ ፡ ያለምክንያት የታሠሩ የፖለ+ካ እሥረኞች ሁሉ እንዲፈቱ ማድረግ ።
 9ኛ ፡ ለጊዜው ከሲቪልና ከወታደራዊ ታላላቅ ሰዎች የአስተዋይነታቸውና ለሕዝብ የነበራቸው ግምት ከፍተኛነት የታወቀላቸው ሹማምንት ተመርጠው የምክር ቤቱን ሓሳብ እየተቀበለ ለሕዝቡ የሚስማማውን መንግሥት ለማቋቋም የሚያስችልና ለጊዜው ሕዝቡን የሚመራ ድርጅት እንዲያቋቊም ማድረግ ።
 0ኛ ፡ ይህን እንዳናደርግና በጦር ኃይል ሥር ጭጭ ብለን እንድንኖር ብቻ የሚፈልጉት ወገኖች ከዚህ ዓላማችን ቢያግዱን ሳንወድ በግድ ባለን ኃይል መጠቀም ።
 01ኛ ፡ ጦርነት ከተጀመረ አይቀር ድል ማድረግ ስላለብን በግንባር ለግንባር ውጊያ ብቻ ሳይሆን በደፈጣና በአደጋ መጣል ውጊያ መጠቀም ። ይህም ሲሆን ፣
ሀ/ ታንኮችና ሌሎች የጦር መኪናዎች በሚያልፉበት መንገድ የኤሌክትሪክ ሽቦዎችን 
   እየቆረጡ ማጥመድና ብረት የሆኑ ነገሮችን ሁሉ እንዲይዙ ማድረግ ። 
   ዲናሚቶችንና ሌሎችንም ፈንጂ ነገሮች እየቀበሩ ማጥመድ 
ለ/ ቤንዚን የተሞሉ ታላላቅ ጠርሙሶችን በመስኮት እያሾለኩ እየወረወሩ በመኪናዎችና 
   ታንኮች ላይ እየጣሉ ቤንዚኑ እዚያ ላይ ሲፈስ አከታትሎ የጅ ቦምብ በመጣል በነሱ 
   ላይ ቃጠሎ ማስነሣት ።
ሐ/ በየቤቱና በየቦታው እያደፈጡ ግንባር ለግንባር ሳይሆን እየተበታተኑ የሚሄዱትን 
    የህዝብ ጠላቶች በጥይትም ሆነ በምርኮ መልቀም ።
መ/ ባለሆቴሎችና ባለምግብ ሸቀጦችና ሌሎችም የከተማና የባላገር ኗሪዎች እህል ፣ 
   ውሃ ለመፈለግ ለሚመጣው የተቃዋሚ ክፍል ወታደር ምንም አለመስጠትና 
   እንዲማረክ መጠየቅ ለማጥቃት የሚፈልግ ከሆነም አስቀድሞ እሱን ማጥቃት ።
 02ኛ ፡ በሬዲዮ ሳያቋርጡ ሕዝቡን ማበረታታትና የተቃዋሚው ክፍል ወታደሮችም በከንቱ ሕይወታቸውን እንዳያጡና ለሌሎች ሕይወት መጥፋት ምክንያት እንዳይሆኑ እየደጋገሙ መምከር ።
 03ኛ ፡ በዚህም ሁኔታ እንቅስቃሴውን መቀጠል ። ምናልባት በዚህ መንገድ ፍጹም ድል ያልተገኘ እንደሆነም ካገራችን ከተሞች ወዳንዱ ተዛውረን ሕጋዊውን መንግሥት ማቋቋምና ጨቁኖ የመግዛት ሱስ የያዛቸውን ወንበዴዎች እስከመጨረሻው መዋጋትና የሕዝብን መብት በውድም ሆነ በግድ ማስመለስ ።
 04ኛ ፡ እርቅና ስምምነት የሚፈልጉ ሁነው ሲገኙ ቶሎ ብሎ ለሕዝብ መብት ተቃዋሚ ያልሆነ ዕርቅ ማድረግ ።
 05ኛ ፡ ማንም የውጭ መንግሥት በኛም ሆነ በወንበዴዎች በኩል እጁን እንዳያገባ በጥንቃቄ መጠባበቅ ። »
	ይህ ያዘጋጀነው ዓቅድ በተሰበሰበው ሕዝብ መካከል ተነቦ ሁሉም ተስማምተውበት ከጸደቀ ቤላ ዓቅዳችንን በሥራ ላይ የምናውልበትን ቀን በቀጠሮ ወስነን ተለያየን ። ወዳገር ቤት እንዲበተኑ የተመደቡትም ተላኩ ።

03
የመጨረሻው ንቅናቄ

በተወሰነው ቀን ዋዜማ ማታውኑ ከከተማው አለፍ ብሎ ወደሚገኘው ሰፊ ሜዳ ሁሉም ከያለበት ያለውን የጦር መሣሪያ እየያዘ መጣ ። ከኛ ጋር የሆኑት መኰንኖችና ወታደሮችም ከያሉበት ብዙ ልዩ ልዩ መሣሪያዎች እየያዙ ሲመጡ የቀሩትም ለጦርነት ሲታዘዙ በዚህ ምክንያት ተፈላጊ የሆኑትን ዘመናውያን መሣሪያዎች እየያዙ ለመውጣት እንዲመቻቸው በየጦር ሰፈራቸው ቆይተው ነበር ።
ከዚያም ከዚያም ሲል ሁለት መቶ ሺህ ያህል ሕዝብ በጥቂት ጊዜ ውስጥ ተሰበሰበ ። ወዲያው 
« ማርሻል ጃፈሮስ » የተባለውን ዲክቴተራችንን ቢቻል እጁን እንዲይዙት ያለዚያም ከቤቱ ለመውጣት እንዳይችል ከቤቱ የተያያዘውን ማንኛውንም የሽቦ መሥመር ቆርጠው የቤቱን ዙሪያ ከበው እንዲጠብቁት ዐሥር ሺህ ሰዎች ጥቂት መትረየሶች ቦምቦችና በቊጥራቸው ልክ ጠመንጃዎች እንዲሁም ብዙ ብዙ ጥይት እንደያዙ መደብን ። እንዲሁም ሌሎችን ማርሻሎችና ጄኔራሎች እንደዚሁ ቢቻል እንዲይዙዋቸው ባይቻል እንደዚያው እንዲጠብቋቸው ለያንዳንዳቸው አምስት አምስት ሺህ ሰዎች መደብን ።
	አምስት ሺህ የሚሆኑ ሰዎች የመገናኛ ዘዴዎችን እንዲያሰናክሉ የባቡር ሐዲዶችን ለማሰናከል ያህል እንዲቆርጡ መንገዶችን በመቆፈርና ማሰናከያዎችን በመደርደር እንዲያሰናክሉ የአኤሮፕላን ማረፊያዎችን በላያቸው ላይ ልዩ ልዩ ነገሮችን በመደርደር እንዲዘጉና በዚያውም ሁነው የሚመጣባቸውን ሁሉ እንዲከላከሉ መደብን ። ሐያ ሺህ የምንሆን ሰዎች ወደ ሬዲዮ ጣቢያዎች ሂደን ሕዝቡ ከዳር ዳር ተነሥቶ ተገቢ መብቱን እንዲጠይቅ ለማሳሰብ ዓላማችንን ለማስረዳትና ሁኔታውን እየተከታተልን ርምጃችንን ለማቃናት ተመደብን ። የቀረው ሕዝብ ደግሞ በየቦታውና በየግንባሩ ተሰልፎ መጀመሪያ ሰላማዊ ጥያቄውን እንዲያቀርብ አጥቂ ሲመጣ ግን እንዲከላከል ተመደበ ።
	ከዚያም ቤላ ሁላችንም በቆራጥነትና በልበ ሙሉነት ወደየተመደብንበት ቦታ ሂደን ። ታላቁን የሬዲዮ ጣቢያ ይዘን በዚያው አስፈላጊውን ሁሉ እንድናስተላልፍ የተመደብነዎች ሰዎች አስደንጋጭ በሆነ ብዛት በሬዲዮ ጣቢያው ደርሰን ጣቢያውን የሚጠብቁት ዘበኞች ያለአንዳች ማመንታት ከለቀቁልን ቤላ እዚያው ተዘጋጅተን ቆይተን ከሌሊቱ ዐሥራ አንድ ሰዓት ሲሆን ያዘጋጀነውን ልዩ ልዩ ጽሑፍ አንባቢዎችን እያቀያየርን ማሰማት ጀመርን ።
	ለጃፈሮስ ታማኞች ለነበሩ ወታደሮችም እየደጋገምን ማስጠንቀቂያዎችንንና ልመናችንን አቀረብን ። ከሰጠናቸው ምክሮች መካከል የሚከተለው ቃል ነበረበት ። « እኛም የሀገራችንን ፀጥታና ሰላም ለመጠበቅ በተዘጋጃችሁ ወታደሮቻችን ላይ ተነሥተን እናንተም እኅቶች ወንድሞቻችሁ ፣ እናቶች አባቶቻችሁ ከመካከሉ ባሉበት ለናንተ በወታደርነት መኖር ምክንያት በሆናችሁ ባሠለጠናችሁ በሚያኖራችሁ ሕዝብ ላይ ተነሥታችሁ ርስ በራሳችን ብንጠፋ ከሞት በሚተርፉት ወገኖቻችን ላይ የሚደርሰውን ጉዳት አስታውሱ ። ለግል ሥልጣኑና ጥቅሙ ለሚታገል አንድ ማርሻል ክብር ብላችሁ የወገናችሁንና የራሳችሁን ደም በከንጉ ብታስፈስሱ የምታገኙት ጥቅምና ክብር የለም ። እኛ አሁን የምንጠይቀው የገበሬውንም፣ የነጋዴውንም፣ የጻሓፊውንም፣ የወታደሩንም፣ የባለእንዱስትሪውንም ፣ የጥበበኛውንም፣ መብት በትክክል ለመጠበቅ የሚችል ሰላማዊ መንግሥት እንዲቋቋም የተዘጋው ፓርላማ እንዲከፈት እንጂ ማንኛውንም ክፍል የሚጐዳ አጥቂ ሥራ ለመሥራት አይደለም ። ስለባልቴቶችና ሽማግሌዎች ፣ ስለሕፂናትና ፣ እኅቶች ብላችሁ ተለመኑን ። አደገኛ የሆነውና ብዙ አገሮችን ያጐሳቆለው የብዙ ሕዝብ ደም መጉረፊያ የሆነውና ለውድቀቱ ቀላል መድኃኒት የማይገኝለት የርስ በርስ ጦርነት በሀገራችን ላይ እንዳይደርስ ተጠንቀቁ ።
	ኃጢአትና ትዕቢት ለዕውር ኅሊና ለመጀመሪያው ጊዜ ጣፋጭ ናቸው ። ነገር ግን የኃጢአትና የትዕቢት በቀሎች በሚመጡበት ዬለኛ ጊዜ ትዕቢተኛውንና ትሑቱን ግፈኛውንና ተገፊውን ፣ ንጹሑንና ኃጢአተኛውን በአንድ ላይ ያሠቃያሉ ወንድሞቻችን ሆይ ! እኛ የምንጠይቀው ሁላችንም በየቦታችን ተግባራችንን እየፈጸምን አንዳችን ላንዳችን ተቃዋሚ ሳንሆን ለመኖር እንጂ አንዱን ክፍል ጥለን ሌላው ክፍል እንዲፈነጭበት ለማድረግ አይደለም ።
	ይልቁንስ እኛ ርስ በራሳችን ስንጠቃቃ ጠረፋችን በጠላቶቻችን እንዳይደፈርና እንዳይሰለል ሁላችሁም አገራችሁን በያላችሁበት ሁናችሁ በመጠበቅ ወታደራዊ ግዳጃችሁን ጠብቁ ። ወታደራዊ ግዳጅ አገርን ከወራሪ ጠላት መጠበቅ እንጂ የገዛ ወገንን ለአንድ ማርሻል ለማስገዛት ከወገን ጋር መዋጋት አይደለም ። ልብ ብላችሁ አስተውሉት ! እነዚህ የግል ጥቅምና የሥልጣን ፍላጐት ያወራቸው አለቆቻችሁ ለግል ፍላጐታቸው ሲሉ በገንዘብ እየገዙና እያበጣበጡ እጃቸውን ወደሰው አገር ማስገባት በለመዱ ኢምፔሪያሊስቶች ተገዝተው አገራችሁንና ፀጥታችሁን እስከመጨረሻው እንዳያበላሹ ንቁባቸው ። » ይህንና የቀሩትንም ብዙ ነገሮች ከተናገርን ቤላ « ሁከት ቢነሣ ብዙ ደም ይፈሳል በማለት ነው እንጂ እንዳንሸነፍ ሰግተን አይደለም ። በብዙ ሚሊዮን የምንቈጠር ሕዝቦች ከመካከላችን በወጣችሁ ጥቂት ሺ ሰዎች ልንጠቃና ልንጨቆን አንችልም ። ሰዎችን ሲያጠቃቸው የኖረው ሳይመክሩና አንድ ሳይሆኑ መነሣት በኛ ዘንድ የለም ። ያገራችን ሕዝብ ዳር እስከ ዳር እንጂ እኛ ብቻ አልተነሣንም ። ብቻን መነሣት እንደናንተ አለቆች ያሉት የግል ጥቅምና ሥልጣን ፈላጊዎች ዓላማ ነው ። እኛ ግን የምንፈልገው የጋራ ጥቅምና መብትን ስለሆነ በአንድ ላይ ተነሥተናል ። ወታደርና ሲቪል ባላገርና ከተሜ አዋቂና መሃይማን ሳይለይበት ሁሉም ለትክክለኛ ጥያቄ ተነሥቷል ።
	ስለዚህ እውነትን ለመረዳት ያልቻላችሁ ጥቂት የደም ነጠብጣቦች ታላቁን ባሕር በናንተ ቀለም ለመለወጥ ብትሹና በባሕሩ ላይ ብትንጠባጠቡ በውቅያኖሱ ሠጥማችሁ ከመቅረት በቀር ለመንጠባጠባችሁ እንኳ ቀሪ ምልክት አይገኝለትም » ይህን የመሰለውንና የቀረውንም ብዙ ምክርና ማስጠንቀቂያ ስንሰጥ ሕዝቡንም በሰልፉ ላይ እንዲገኝ ስናነሣሣ ጊዜው በጣም ረፈድ ሲል ሕዝቡ ከያቅጣጫው እየጐረፈ ከተማውን በፍጹም አጥለቀለቀው ። አንዳንድ መኰንኖች ወታደሩ ሕዝቡን በማንኛውም መሣሪያ ያለማመንታት እንዲደበድብ ሲያዙት አብዛኛው ወታደርና ብዙ መኰንኖች ማንኛውንም መሣሪያ እየያዙ ከሕዝቡ ጋር ይቀላቀሉ ጀመረ ። እንዲያውም በአንዳንድ ክፍልስ አዛዡን መኰንን እያሠሩ ይዘው በሙሉ ከሕዝቡ ይቀላቀሉ ነበረ ። ጥቂቶቹ የማርሻል ጃፈሮስ ታማኞች ብቻ ዓይናቸውን ጨፍነው ባነሡት ሁከት ብዙ ሰዎች በሁለቱም በኩል በድንገት ሞቱብን ። የማርሻል ጃፈሮስ የቀኝ ክንድ የነበረው የዓየር ኃይል ማርሻል የዓየር ኃይል ወታደሮቹንና መኰንኖቹን ሕዝቡን በከባድ ቦምብ ያለርኅራ%@ እንዲደበድቡት አዝዞ አኤሮፕላኖች አስነሣ ። እነሱ ግን ከመብቱ በቀር ሌላ ያልጠየቀውን ወገናቸውን መደብደብ ወንጀል መሆኑ ስላልተሠወራቸው ዝም ብለው እየበረሩ እጁን ባይሰጥ ሕዝቡን ሳይሆን የሱንና የማርሻል ጃፈሮስን ቤቶች በቦምብ የሚደበድቡ መሆናቸውን አስረዱት ። ይህን በመሰለ ሁኔታ የፈራነውን ያህል ታላቅ ጥፋት ሳይከተል ለዕርቅ ከመቃረብ ደረስን ። ለማርሻል ጃፈሮስ የመጨረሻ የደም ጠብታችንን እናፈሳለን ብለው ቆርጠው በመነሣት የራሳቸውንም የሌሎችንም ሕይወት በማጥፋት ላይ የነበሩትን ወታደሮች ያዝዙ የነበሩት መኰንኖች ከርሱ ጋር በሬዲዮ ከተነጋገሩ ቤላ ጦርነቱ እንዲቆም ተደረገ ።
	ከዚህ ቤላ ሕዝቡም ወታደሩም ፀጥ እንዲል ተደረገና ከፍተኛ የጦር መኰንኖችና ታላላቅ የፖለ+ካ ሰዎች አንዳንድ ሽማግሌዎችና የሕዝብ እንደራሴዎች በድሮው ፓርላሜንት ውስጥ ተሰብስበን ስላገራችን የወደፊት አመራር ተመካክረን ውሳኔ እንድንሰጥ ተስማማን ።
	በዚህም ጊዜ እያንዳንዳችን ሓሳብ ስናቀርብ ማርሻል ጃፈሮስ በተራው ሲያስረዳ « እኛኮ የሕዝቡን አለመብሰልና ለከፍተኛ በዲሞክራሲ የመመራት ደረጃ አለመድረስ በማየት ነው እንጂ እንደዚህ እስክትነሡብን ድረስ የመግዛት ፍላጐት ኑሮን አይደለም ። ከእውነተኛው ሰብአዊ ደረጃ ላልደረሰና በነፂነት የመጠቀም ችሎታ ለሌለው ከሕግ ይልቅ በኃይል መገዛትን ለሚፈልግ ሕዝብ እናንተ ካሰባችሁት ይልቅ እኛ ያሰብንለት መንገድ ይሻል ይመስለኛል ። ካላችሁም ይሁን ! እኛ ነፂ አወጣነው እንጂ ሌላ አላደረግነውም » አለ ።
	እኔም አነሣሁና « የተከበሩ ማርሻል ! አሁን የተናገሩት ቃል እውነትም ሐሰትም ሊሆን የሚችል ነው ። አልሠለጠኑምና ይጨቆኑ ማለት የቅኝ ገዢዎችና ሕዝብን አደንቁረው ለመኖር የሚፈልጉ ገዢዎች ዓላማ ሲሆን እውነተኛ መሪዎች ግን የሚሉት ወገናችን አልሠለጠነምና ቶሎ ብለን የጥቅሙና የመብቱ መሥራች የሚሆንበት መንገድ እናስተምር ነው ። ሕንዳዊው ታላቅ መሪ ማኅአትማ ጋንዲ ሕንድ ራሷን ለመግዛትና በነፂነቷ ለመጠቀም የሥልጣኔዋ ደረጃ አይፈቅድላትም እያሉ የርስዎን ሓሳብ በመሰለ መንገድ ያደክሙት ለነበሩ ቅኝ ገዢዎች ሲመልስ « በውጭ ጌቶች ፣ ራሱን ለመግዛት አይችልም እየተባለ የሚጨቆን ሕዝብ ምንጊዜም ራሱን ለመግዛት አይችልም ። ራሱን ለመግዛት እንዲችል ነፂ ሁኖ መማር አለበት » እያለ ይከራከር ነበር ። ስለዚህ እንዲሠለጥን ይማር እንጂ እንዲሰለጥን ይታፈን የሚሉትን እምነት አንቀበልም » ካልሁት ቤላ ንግግሬን በመቀጠል « ነፂ አወጣናችሁ የሚሉን ሻል ካለ ጭቆና ወደባሰ ጭቆና አሸጋገሩን እንጂ ከምን ነፂ አወጡን ፧ ስል ተናገርሁ ።
	ይህና ይህን የመሳሰሉ ብዙ ጭቅጭቆች ሲደረጉ ከሰነበትን ቤላ ለጊዜው የመሪነቱን ሥልጣን ይዞ የሚቆይ አንድ ምክር ቤት አቋቁመን ለእርቅ ሲባል ማርሻል ጃፈሮስንም ያገር ግዛት ሚኒስትር አድርገን በዕድሜ ገፋ ካሉት አስተዋይነትና የሥራ ልምድ ካቸው የፖለ+ካ ሰዎች መካከል አንዱን ጠቅላይ ሚኒስትር አድርገን የወደፊቱን የህዝብ ጠቅላላ ምርጫና አስተያየት ለመጠበቅ ተስማምተን ካፈራነው ታላቅ ጥፋት ሳንደርስ ተለያየን ።
	እኔም እንኳ በመንግሥቱ ሥራ ተካፋይ እንድሆን ተጠይቄ ነበር ። ነገር ግን በሁኔታው ገና ስላልጠገብሁ ለጊዜው በርሻዬ ብቆይ ለራሴም የበለጠ ሰላም ለሰዎችም የተሻለ ጥቅም ልሰጥ የምችል መሆኔን አስረድቼ ጥያቄውን አስቀረሁት ።
	ከጥቂት ጊዜ ቤላ ግን ፍጡርን ሁሉ የሚያስገርም ግፍ ተፈጸመብኝ ። በእውነተኞችና የነፂነት ስሜት አንዳንድ ሰዎች ላይ የደረሰው ደረሰብኝ ። አሁንም ደግሞ ስንት ሰዎች ደክመን ሥልጣን ያስያዝናቸው ሰዎች በተራቸው ገዢ ሁነው ለመኖር በመፈለጋቸው ፍርድ ከጐደለ ጩኸቴን እንደማላቋርጥ በደንብ የሚያውቁኝን ሰው እኔን በወንጀል ከሰው በድንገት በፖሊስ አስይዘው በሥር ቤት ካቆዩኝ ቤላ ወደፍርድ ሸንጐ አቀረቡኝ ።
04
ፍርድ ቤት ስለመቅረቤ ።
ለኔ እነሱ እንደሚጠሩኝ ፍጹም ወንጀለኛ ለተባልሁት ሰው የተደረገው የፍርድ ሥነ ሥርዓት 
ለሌሎች ከሚደረገው የተለየ ነበር ።
	ፍርድ ቤቱ የተለመደው መጠነኛ ቤት መሆኑ ቀርቶ ብዙ መቶ ሺ ሕዝብ የሚይዘው የስፖርት ጨዋታ ሜዳ እንዲሆን ተደርጎ የእውነትና የነፂነት ስሜት ያላቸው ሁሉ እኔን ዐይተው በኔ ቅጣት ተስፋ እንዲቆርጡ በጨዋታ ሜዳ የተደረገው ፍርድ ለማንኛውም ሰው ክፍት ነበር ።
	በኔ ላይ የሚቀርበውን ክስና የምሰጠውን መልስ እንዲሁም የሚወሰንብኝን ቅጣት ለመስማት የጓጓው ያገሬ ሕዝብ በሜዳው ሞልቶ የተረፈውም የሜዳውን ዙሪያ ከቦ ቁሞ በኔና በዳኞች እንዲሁም በሕግ አስከባሪው ተጨዋችነት የሚሠራውን አስቂኝና አሳዛኝ ድራማ ለመመልከት በናፍቶት ይጠባበቅ ነበር ። አንድ ማርሻል ፣ አንድ ጄኔራል ፣ ሦስት ሲቪል ሚኒስትሮች የዳኝነቱን ሥራ እንዲያከናውኑ ከመመረጣቸው በላይ በዕድሜ ገፋ ያለና በነሱ እምነት ጠቃሚ ሰው ተብሎ የተገመተ ሌላ ጄኔራል ለሕግ አስከባሪነት ተመድቦ ነበር ።
	ዳኞች ፊት ለፊት ረጅምና ሰፊ ጠረጴዛ ከፊታቸው አድርገው ተቀምጠዋል ። ሕግ አስከባሪውም ከዳኞች ግንባር ተቀምጧል ። ዳኞችና እኔ የምንነጋገረው ሁሉ ለሕዝብ እንዲሰማ ለማድረግ እኔና በምንነጋገርበት ቦታ መካከል ታላቅ የድምፅ ማስተላለፊያ መሣሪያ ( ማይክሮፎን ) ተደርጓል ። በየማዕዘኑም ታላላቅ የድምፅ ማጉሊያ መሣሪያዎች ( ላውድስፒከሮች ) ተደርገው በሽቦ መሥመር ከድምፅ ማስተላለፊያው መሣሪያ ጋር ተያይዘዋል ። በሕዝቡ መካከል በብዙ ፖሊሶች አስተናባሪነት የተከፈተ አንድ ጠባብ መንገድ ነበር ። ሦስት የወህኒ ቤት ዘበኞች በጠመንጃ እያጀቡኝ ግራና ቀኝ ግድግዳ መስሎ በቆመው ሕዝብ መካከል ይዘውኝ ወደዳኞች ለመቅረብ ብቅ ስንል ወደመድረክ እንደሚወጣ ዝነኛ ተጫዋች ሕዝቡ ዳር እስከዳር ጭብጨባውን አደባለቀልኝ ። ለደስታም ይሁን ለኃዘን ቅጡ አልገባኝም ። የምናገራቸውን እውነተኛ ነገሮች ለመስማት በመጓጓት ይሁን ወይም እንደሚጠሉት ሰዎች በእሥራቴ በመደሰት ይሁን ወይም በአጃ በመነዳት ይሁን የህዝቡ ጭብጨባ ትርጒሙ አልገባኝም ። ቢሆንም አልከፋኝም ። ቀስ ብዬ እየተራመድሁ ወደዳኞች ፊት ቀረብሁ ። ሕዝቡ ርስ በራሱ ሲነጋገር የሜዳውን ዓየር ያተመው ስለነበር ሕግ አስከባሪው ጄኔራል ወደማይክሮፎኑ ቀረብ ብሎ ቆመና የወንጀለኛው ክርክር ሊሰማ ነውና ጸጥ እንድትሉ ትጠየቃላችሁ ! »ሲል አስታወቀ ። ሕዝቡ ከድንበር ድንበር ጭጭ ሲል ሜዳው ማዕበል ሲያንገላታው ቆይቶ ፀጥ ያለ ባሕር መሰለ ።
	ከዚያም ፍርድ አስከባሪው የወንጀሌን ታሪክ ከመጀመሪያ እስከ መጨረሻ ባጭር ባጭሩ ተናገረ ። ከተጠቀሰው የወንጀል ታሪክ ውስጥ የሚከተሉት ነገሮች ነበሩበት ።
1ኛ ፡ የሕዝብን መንፈስ ወደ መጥፎ ነገር ይመራል ።
2ኛ ፡ ሰው ሁሉ እኩል ነው እያለ በጌታና በሎሌ ፣ በበላይና በበታች ፣ በደህና ፣ በሀብታም ፣ በዐዋቂና ፣ በመሃይም መካከል ያለውን ልዩነት በመካድ በአዛዥና በታዛዥ መካከል ያለውን ወሰን አፍርሷል ።
3ኛ ፡ ሕዝብን ሊያገኝ ከሚገባው በላይ ማግኘት ይገባሃል እያለ ድሆች በሀብታሞች ላይ እንዲነሣሱ አድርጓል ።
4ኛ ፡ አንድ መንግሥት በፈለገው ሁኔታ ሕዝቡን መግዛት ሲገባው ፣
	ሀ/ የመንግሥት ባለሥልጣኖች የሕዝብ አሽከሮች ናቸው የሕዝብን ፍላጎት እየተከታተሉ ሕዝብን ማገልገል እንጂ ለነሱ ፍላጎት ሲሉ የሕዝብን ፍላጎትና ጥቅም ለመጋፋት መብት የላቸውም በማለት ፣
	ለ/ በዘርም ሆነ በጉልበት በእውቀትም ሆነ በሀብት የተገኘ ታላቅነት ሁሉ የቆራጭ ፈላጭነት ሥልጣንን ከፈለገ ታላቅነቱን መካድ ያሻል በማለት ፣
	ሐ/ አንድ ተራ ወታደርና ጄኔራል አንድ መንገድ ጠራጊና ዶክተር አንድ ድሀ ገበሬና ጠቅላይ አገረ ገዢ ምንም እንኳን ባሉበት ሰው ሠራሽ ደረጃ ቢለያዩ በተፈጥሮ እኩል ስለሆኑ እንዲሁም ተመሳሳይ ፍላጎትና በየመሥመራቸው ተፈላጊነት ስላላቸው አንዱ ሌላውን በማይገባ የሚጫንበት ኃይል ሊያገኝ አይገባውም በማለት ገራሙንና ጨዋውን ሕዝብ አበላሽቷል ።
5ኛ ፡ ከመወለዱ በፊት ጀምሮ እስከዛሬ ድረስ ሰዎች ለሁሉ በምትበቃቸው በዚች ሰፊ ዓለም ላይ ድርሻቸውን ተከልክለው በሥቃይ ከሚኖሩ ሳይወለዱ ቢቀሩ ወይም ቶሎ ቢሞቱ ይሻላቸዋል እያለ በተስፋ እየተጽናኑ መከራውን ሳይመለከቱ በሰላም የሚገዙትን ድሆች በመንፈስ አሸፍቷቸዋል ።
6ኛ ፡ ይህ ሁሉ አልበቃው ብሎ ሰው ትክክለኛ በሆነና አድልዎ በሌለበት ሕግ ሥልጣን እንጂ እንዳህያ በዴላ መገዛት የለበትም በማለት ባስነሣው ዓድማና ረብሻ የብዙ ሕዝብ ሕይወት አስጠፍቷል ። ሰላማዊ የሆነውን አገዛዝም በጥብጧል ።
7ኛ ፡ ለብዙ ዘመን ሲሠራበት የኖረውን የእምነትና የባህል ወግ በመቃወም በሃይማኖት የማይመሳሰሉ ሰዎች በጋብቻም ሆነ በማንኛውም ነገር እንዲገናኙና የተከበሩትን በዓላት እንዲሻሩ በማድረግ እምነትንና ልማድን የሚያረክስ ወንጀል ሠርቷል ።
	በዚህ ሁሉ ወንጀል ምክንያት በመንግሥቱና በሀገሩ ላይ የደረሰው ጉዳት እጅግ ከባድ በመሆኑ ለዚህ ተመሳሳይ ለሌለው ወንጀል ምንም እንኳን ሌላ ሕግ ሊፈጠር ባይቻል በመጨረሻው ከፍተኛ ወንጀል የሚታዘዘው ቅጣት እንዲፈጸምበት ፍርድ ቤቱን እጠይቃለሁ ። » 
	ይህና የቀረውም አስገራሚ ወንጀል በሕግ አስከባሪው አንደበት ሲነገር እውነትንና ሐሰትን ለይተው ያወቁት « ይህ ታዲያ መልካም ትምህርት ነው እንጂ ምን ወንጀል ነው ፧ » እያሉ ርስ በራሳቸው ሲያጉረመርሙ እንዲያው በጨለማ እምነት የሚመሩት ክፉ ነው ሲሉዋቸው ክፉ ነው ደግ ነው ሲሏቸው ደግ ነው ፣ የሚሉ የተሸለመው ሁሉ ባለሙያ የታሠረው ሁሉ ወንጀለኛ የሚመስላቸው የዋሆቹ ወገኖቼ ግን ወየው ጉድ ለካ ይህን ያህል ወንጀለኛ ኑሯልና ! ወየው ጉድ ሁኔታውን ሲያዩት ደግ ይመስላል እያሉ ይጠቃቀሱብኝ ነበር ።
	ከዚህ ቤላ የዳኞች ሰብሳቢ የሆነው ማርሻል ወደኔ እየተመለከተ « ታዲያ አንተስ የተከሰስህበትን ወንጀል መሥራትህን ታምናለህ ትክዳለህ ፧ » ሲል ጠየቀኝ ።
	እኔም « የሠራሁትን ሁሉ አልክድም ። በቀረበብኝ ክስ ከተዘረዘሩት ነገሮች መካከል ሥራዎቼን ወንጀል ለማስመሰል እየተጠጉ ከተነገሩት ትችቶች በቀር ሁሉንም ሠርቻለሁ ። ይህን እንጂ ወንጀል ከምትሏቸው ይልቅ ትምህርት ብትሏቸው ተገቢ ስማቸው ነው ። » አልሁት ።
	« ለመሆኑ ጠበቃው ለምን አያቀርብም ፧ » ሲል ከሲቪሎቹ ዳኞች አንዱ ወደማርሻሉ ዳኛ ዘወር ብሎ ጠየቀ ። 
	እኔን ከመጠየቃቸው በፊት « ጠበቃ አልፈልግም » አልሁ ። ንግግሬንም በመቀጠል « አይገኝም እንጂ የምፈልግስ እውነተኛ ዳኛ ነበር ። እውነትን ተከትሎ የሚፈርድ ኃይልና የመኖር ፍላጐት ነፍሱንና አካሉን አሥረው ነፂነቱን ያልገፈፉት ፣ በፍርሃትና በአድርባይነት ወህኒ ቤት ያልገባ እውነተኛ ዳኛ ባገኝ በጥብቅናዬ ችሎታ ላንዲቷ ቅንጣት ለኔ ሕይወት ቀርቶ በዓለም ላሉ የተገፉ ሰዎች ሁሉ ተሟግቼ በረታሁላቸው ነበር ። ነገር ግን ዳኛ የለም ። ዳኛም ከሌለ የጠበቃ መኖርም ሆነ አለመኖር የሚያመጣው ለውጥ የለም ። » ስለዚህም ጠበቃ አልሻም » አልሁ ።
	« እሺ ! » አለ ማርሻሉ ወደኔ እየተመለከተና ከወንበሩ ላይ እየተስማማ ። ቀጠል አድርጎ « ለመሆኑ ወንጀለኛነትህን ታምናለህ አታምንም ፧ » ሲል ጠየቀኝ ። እኔም ከዚህ የሚከተለውን ረጅም መልስ ሰጠሁ ።
		የተከበራችሁ ዳኞችና ተመልካቾች ።

	« ለጥቂት ጊዜ ታግሣችሁ እንድታዳምጡኝ እለምናቼለሁ ።
እናንተ የከሰሳችሁኝ ለምን እንደሆነ ስለማውቅ በጥያቄና መልስ ጊዜ ከምናጠፋ ተሰብስቦ የሚመለከተንን ሕዝብም በፀሐይና ቁሞ በመዋል ከምናደክም የክሴን መልስ ባጭሩ ልንገራችሁ ። እኔ በምንም መንገድ ወንጀለኛ አይደለሁም ። ይህንም የምነግራችሁ ወንጀልንና ወንጀል ያልሆነ ነገርን ለይታችሁ እንድታውቁ ነው እንጂ እኔን ወንጀለኛ አይደለም ብላችሁ እንድትምሩኝ አይደለም ።
	የኅሊናችን ሕግም ሆነ የሃይማኖት ሕግ የማኅበራዊ  ኑሮ ሕግም ሆነ የሕግ ሰዎች የመሠረቱት ሕግ እንደሚያስረዳን « ወንጀል » የሚባለው ነገር ሰዎችን በመጉዳት ጥቅማቸውን በመቀማት መብታቸውን በመግፈፍ እነሱን በመጥላት የሚፈጠር ነው ።
	መግደል ፣ መቀማት ፣ መሰልን አለመውደድና ሌሎችም ብዙ ጐጂ ነገሮችን « ወንጀል » ተብለው ያልተጠቀሱበት ሕግ ይኖር ይሆን ፧ ያለ አይመስለኝም ። እንግዲህ እኔ የነዚህ ወንጀሎች ተቃዋሚ እንጂ ሠሪና አድራጊ አይደለሁም ። ክብራን ሆይ ! በዚህ መሠረትማ ለቅሚያ ለመግደል ፣ ለድንቁርናና ፣ ለችግር ጠበቃ ሁናችሁ የምትከራከሩትና እነዚህ ነገሮች በሰው ዘር ላይ ሰፍረው እንዲኖሩ የምትወዱት እናንተ ወንጀለኞች ሁናችሁ የነዚህ ነገሮች ተቃዋሚ የሆንሁት እኔ እውነተኛ ዳኛ ነኝ ማለት ነው ።
	ምናልባት ከዚህ ተሰብስቦ ከሚሰማንና ከሚመለከተን ሕዝብ መካከል በናንተ ምክንያት የተሠቃየ ብዙ ሰው ይኖራል ። ይህ ቦታ ለእውነተኞች አደገኛ ባይሆን ኑሮ እዚህ እየቀረቡም ይመሰክሩባችሁ ነበር። 
ነገር ግን እውነትን በመናገርና በመሥራት የኖርሁት ሰው የደረሰብኝን መጉላላት በዓይናቸው ስላዩ ወንጀላችሁን ሊመሰክሩባችሁ አይችሉም ።
	እኔ ግን ምናልባት በችግ ጊዜ የተረዳሁት ከድንቁርና ነፂ እንዲሆን ያስተማርሁት ፍቅርንና ርኅራ%@ን በሓሳብና በሥራ ያሳየሁት ወዳጅ ይኖረኝ እንደሆነ እንጂ ግፍ የሠራሁበትና የጨከንሁበት ጠላት እንደሌለኝ ከሕሊናዬና በቅርብ ከሚያውቁኝ ሰዎች የበለጠ ምስክር አልሻም ። የናንተም ቢሆን አፋችሁ እንጂ ኅሊናችሁ አይቃወመኝም ። መልካም ! እንግዲህ ችግሩ እዚህ ላይ ነው ። ወንጀለኛ እናንተም ሆናችሁ ወይም እኔ በናንተና በኔ መካከል ታላቅና አስታራቂ የሌለው ልዩነት አለ ።
	በእውነቱ በኔ እምነት ነገሩን ስመለከተው በጣም ያስገርመኛል ። ወንጀለኞች እናንተ መሆናችሁን ሥራችሁ እየመሰከረ ሰላማዊውን ሰው ወንጀለኛ ብላችሁ አሥራችሁ ትጠይቁኛላችሁ ። አሁን የምንሟገተው ለሕግ ወይም በሕግ አይደለም ። እናንተ የምትሟገቱት ለወንጀላችሁ መልካም አኗኗር ሲሆን እኔ ደግሞ ለሰዎች መልካም አኗኗር ነው ። ወንጀሎች ካልጠፉ ሰዎች በደኅና ሊኖሩ አይችሉም ። ወንጀልን የሚቃወሙት ሰዎች ካልጠፉም ወንጀሎች የክብር ቦታቸውን እንደያዙ ሊኖሩ አይችሉም ።
የምትሟገቱ ወንጀሎቻችሁ እንዳይነኩባችሁ ከሆነ እነሱን ለማጥፋት የምሞክረው ሰው በናንተ በወንጀል አምባዎቹ ፊት ወንጀለኛ ነኝ ። የምትከራከሩት ለእውነተኛ ነገር ቢሆን ኑሮ ግን ተስማምተን መልካም ነገሮችን ከመሥራት አልፈን እንደዚህ ባለው የድራማ መድረክ ላይ ከመታየት ባልደረስን ነበር ።
	ድሮም ቢሆን የኃይልን አገዛዝ የምቃወመው ሕግንና ነፂነትን እንዳያጠፋቸው በማለት ነው እንጂ ራሱን መምራትና መግዛት የማይችልን ፍጡር እንደሕፂን ልጅ እየቆነጠጠ መልካም ትምህርት የሚያስገኝ በሆነበት ጊዜስ እኔም የኃይል አገዛዝ ደጋፊ ነኝ ። ነገር ግን በኃይል ሲገዙና ሲፈሩ ለመኖር ማደንቆርና ማስቸገር በፍጹም እቃወማለሁ ። ይህን ወንጀል ነው ካላችሁም ያሻችሁን ሥሩ ። ሞትም ብትፈርዱብኝ ራሴን ሌቦችና ወንበዴዎች አድፍጠው ከገደሏቸው ወገኖቼ እንዳንዱ ከመቊጠር በቀር በወንጀለኛነት እንደተቀጣሁ አልቈጥረውም ።
		
ክቡራን !         

	ሕጉ ሁሉ የተዘጋጀው የናንተን የአውሬነት ጥቅም ለመጠበቅ ብቻ ነው ፧ ሕግ የምትሉት የናንተን የግል ደስታ የሚቃወሙትንና ለእውነተኛ ነገር የሚከራከሩትን ሰዎች የምታጠፉበትን የተንኰል ዓቅድ ነው ፧ ሕግ የምትሉት ድሆችንና ጠበቆቻቸውን አሳዶ ለማጥቃት ታላላቆችን ሌቦችና ነፍሰ ገዳዮች 
በክብር ለመጠበቅ ያረቀቃችሁትን ማጭበርበሪያ ነው ፧ በዚህ ዓይነቱ ሕጋችሁ እርግጥ ወንጀለኛ ነኝ ።
	በእውነተኛው ሕግ ፊት ግን እናንተ ወንጀለኞች እኔ ሕግ አስከባሪ ነኝ ። » ብዬ ስናገር ሁለተኛው ሲቪል ዳኛ « በቃ ! ሐተታ አታብዛብን ። የተከሰስህበትን ወንጀል ፈጽመኻል አልፈጸምህም ፧ ለዚህ አዎን ወይም የለም የሚል መልስ ስጠን » አለኝ ቆጣ ብሎ ።
	« እኔ ደግሞ ሠራሁም አልሠራሁም ለማለቴ ዋጋ አልሰጠውም ። የቀረበብኝ ክስ በማስቀጣት ፈንታ እናንተም እንድትከተሉት የሚያስፈልግ ጠቃሚ ትምህርት ነው ብዬ ነው የምነግራችሁ » አልሁት።
	መልካም ትምህርት ነው የምትለው የቱን የቱን ነው ፧ » ኢል ለዳኝነት የተመረጠው ማርሻል ጠየቀኝ ።
	« የኔ የሕይወቴ መመሪያ አላማዎች የሚከተሉት ናቸው ።
1ኛ ፡ ሰዎች ሁሉ በዚህ ዓለም እስካሉ ድረስ ከመከራ ፣ ከችግርና ከድንቁርና በተቻለ መጠን ነፂ እንዲሆኑ ማስተማር ፣
2ኛ ፡ ሌሎችን ሳይበድሉ ራሳቸውም ነፂ ሁነው እንዲኖሩ ማሳወቅ ፣
3ኛ ፡ እያንዳንዱ ሰው ሲቻለው የሌሎችን ችግርና መከራ ለማቃለል እንዲሞክር በይቻለው ደግሞ የራሱ የሆነውን መልካም አኗኗር እንዲጠብቅ እንጂ ሌሎችን እንዳይጐዳ መከላከል ፣
4ኛ ፡ ሰዎች ሁሉ ኑሯቸውን በማሻሻል ከሰላማዊና ንጹሕ ኑሮ እንዲደርሱ በተቻለ መጠን በትምህርትና በሥራ መገፋፋት ለነዚህም አርአያ ሁኖ መገኘት ፣
	እነዚህ ሥራዎቼ ወንጀሎች ናቸው ፧ በፍጹም አይደሉም » አልሁ ።
	« ታዲያ ለዚህማ አዲሱ አስተዳደር ማሰቡን አታውቅም ፧ » ሲል ሲቪሉ ዳኛ ጠየቀኝ ።
	« እኔ ስለዚህ ጉዳይ ብዙ የማውቅ ይመስለኛል ። እኔ በስም አላምንም ። ንጉሣዊ አገዛዝ 
( ሞናርኪ ) በምክር በት ሥልጣን ሥር ያለ ንጉሣዊ አገዛዝ (ኮንስ+ቱሽናል ሞናርኪ ) በብዙ ሀብታሞች ሥልጣን የሚመራ አገዛዝ (*ሪስቶክራሲ) በወታደራዊ ኃይል ብቻ የሚመራ አገዛዝ ( ሚሊተሪ ዲክቴተርሽፕ )ሕዝብ ሊሾማቸውና ሊሽራቸው በሚችል መሪዎች የሚመራ አገዛዝ (ዲሞክራሲ) እንዲሁም ሌሎችን ብትሏቸው ሁሎችም ለሕዝብ ከተስማሙና መልካም ከሠሩ መልካም ናቸው ። ሕዝብን ከበደሉ ግን ሁሉም መጥፎ ናቸው ። እኔም የምደግፈው ስሙን ብቻ በማምለክ ሳይሆን ለሕዝብ የሚሰጠውን ጥቅም በማየት ብቻ ነው ።
	በፓርላሜንት ሥልጣን ሥር ባለ ንጉሣዊ መንግሥት ሥር ነፂነታቸው መብታቸውና ጥቅማቸው ተጠብቆ የሚኖሩ ሕዝቦች በብሪታንያ ፣ በስዊድን ፣ በኖር«ይ ፣ በዴንማርክና በሌሎችም አገሮች ይገኛሉ ። ስሙ የሕዝብ መንግሥት (ሬፑብሊክ ) በሚባል መንግሥት ሥር ተጨቁነው ታፍነው መብታቸውንና ጥቅማቸውን ተገፈው የሚኖሩ ሕዝቦች በብዙ አገሮች ይገኛሉ ።
	ስለዚህ ለሕዝብ የሚስማማ ካልሆነ « የሕዝብ መንግሥት » (ሪፑብሊክ) ብላችሁ ያቋቋማችሁትን ጨቋኝ ድርጅት አልደግፍም ።
	ለሕዝብ መልካም የሚሠሩ ከሆነ በነገሥታትም ቢሆን በሌሎች ዓይነት መሪዎች « ያለምክንያት የተፈጠረ የስሜት ጥላቻ » (ፕሪጁዲስ) የለብኝም ። ሕዝብን በነጻነትና በርኅራ%@ በቅን መንገድ የሚመራ ከሆነ ለጨካኞችና ለግፈኞች ሁሉ ምሳሌ ሁኖ ሲጠራ የኖረው የሮማው ንጉሠ ነገሥት ኔሮን ቄሳር እንኳ ከሞት ተመልሶ ቢነግሥና ለሕዝብ መልካም ቢሠራ በሙሉ መንፈሴ እንደምደግፈው እርግጠኛ ነኝ ።
	እንዲሁም ይመራቸው ለነበረ ያገሩ ሕዝቦች ርኅሩኅና ቸር በመሆን ተወዳዳሪ ያልተገኘለት ሕንዳዊው ማኅአተማ ጋንዲ ከመቃብሩ ተነሥቶ ድሮ ያልታየበትን ቆራጭ ፈላጭነት ቢፈልግ በሙሉ መንፈሴ እቃወመዋለሁ ።
	ስለዚህ « የሕዝብ መንግሥት » የሚል የመሸንገያ ስም ሰጥቻችሁ ከማንም በበለጠ ሕዝብን የምትጨቁኑበትን መንግሥት በፍጹም እቃወመዋለሁ ። በዚህ ምክንያትም ልትገድሉኝ ትችላላችሁ ። ሞት ስትፈርዱብኝም የምፀፀት ይመስላቼል ። እኔ በዚህ ብፀፀት እንደናንተ ቂል ነኝ ። መጥፎ ሥራችሁንና ሕዝብን መጨቆናችሁን የምትተው ካልሆነ መቶ ጊዜ እየሞትሁ እንደገና ብወለድ መቶ ጊዜ የገደላችሁኝ መሆናችሁንም ባስታውስ ይህ መቀጣጫ ሁኖኝ ዝም ልላችሁ አልችልም ።
	እኔ ዓለምን የማያት እናንተ በምታዩበት ዓይን አይደለም ። እናንተ እንደምታዩዋት ዓለም ጠባብ ናት ። ግማሹ ካልተሠቃየባት ግማሹ ሊደሰትባት የሚችል አይመስላችሁም ። ግማሹ ባሪያ ካልሆነ ግማሹ ጌታ የሚሆን አይመስላችሁም ። ስለዚህም ራሳችሁን ጌታ ለማድረግ ወንድሞቻችሁን ባሪያና ደንቆሮ ማድረግ ፈለጋችሁ ።
	እኔ ግን ዓለምን የማያት እንደናንተ አይደለም ብያለሁ ። ዓለም በኔ ዓይን ውብና ሰፊ ናት ። ድንቁርናን ጭካኔን መመቀኛኘትን ራስን ብቻ መውደድን አስወግደን ተባብረንና ተፋቅረን ብንሠራ ከመካከላችን ባሪያና ደንቆሮ ሳይኖር ሁላችንም በጌትነት እንኖራለን ። ለቅሶና ኅዘንን እየተመለከቱ ባንድ ጆሮ ዘፈንን ባንድ ጆሮ ለቅሶን እየሰሙ በአንድ ዓይን መከራን በአንድ ዓይን ደስታን እያዩ ከመኖር በተቻለ መጠን ክፉ ነገሮችን ሁሉ አስወግዶ የጋራ ደስታን መፍጠር አይሻልም ፧ ምነው ልብ ሲታይ እምነቱንና ምሥጢሩን ገልጾ የሚያሳይ በሆነና ልቤን ገልጨ ባሳዬቸው ። በንጹሕ ኅሊናዬ የሚታየውን ቅን መንገድ ዓይታችሁ ሓሳባችሁን ትለውጡ ነበር ። ወይም መልካም ነገር ከሞላበትና ያለአድልዎ ከተሰጠ ንፁሕ ዓየር ጋር ተዋሕዶ በመላ ሰውነታችሁ የሚዘዋወረው ደም ኅሊናችሁን ባደነደነው ሞራ ሳይመረዝ ምነው ወደ አንጎላችሁ በደረሰ ! ዳሩ ይህ ሁሉ አይሆንም ። እናንተ ልታዩት የምትችሉት በሸፍጥና በሥጋት የተሸፈነ የዛሬ ጥቅማችሁን ብቻ ነው ። ለሌላው ወገናችሁ እንኳ ቢቀር ከአካላችሁ ተከፍለው ለወጡ ልጆቻችሁ አታስቡም ፧ ምንስ ለሰዎች የማሰብ ባሕርይ ባይኖራችሁ በዚያው በጠባቡ አስተያየታችሁ ለግል ልጆቻችሁ አታስቡም ፧ ለነሱ ማሰባችሁ ግልጽ ነው ። ወደመቃብር ይዛችሁት ልትወርዱ ወይም ወደሰማይ ይዛችሁት ልትወጡ የማትችሉትን ወይም በሕይወታችሁ ዘመን ተጠቅማችሁበት ለመጨረስ የማትችሉትን ሀብት ሌሎችን እያስራባችሁና እያስቸገራችሁ የምትሰበስቡት ለግል ልጆቻችሁና ለስስታችሁ ስትሉ እንጂ በልተን እንጨርሰዋለን ብላችሁ እንዳልሆነ የታወቀ ነው ። ከአምሳና ስድሳ ዓመታት በላይ የሆነ ዕድሜ ያላችሁ ለጊዜው መኖሪያም ካስፈላጊው በላይ ሀብት ያላችሁ ሰዎች በብዙ ሚሊዮን የሚቈጠር ገንዘብ በልተንና አጊጠን እንጨርሳለን ብላችሁ የምታስቡ ከሆናችሁስ በእርግጥ ሰው መባል ይቅርና እንስሳና አውሬ ለመባል እንኳ አይገባችሁም ። እንዲያው ልዩ አውሬዎች ናችሁ ።
	የምትቀሙት ለልጆቻችሁ ከሆነም በዚህም ደንቁራቼል ። ለልጆቻችሁ በእውነት የምታስቡ ከሆነ የቅሚያና የኃጢአት ገንዘብ ሰብስባችሁ ከሕዝብ አርቃችሁና አጣልታችሁ በብልግናና በስድነት ከምታሳድጓቸው ይልቅ ወደፊት ከወንድሞቻቸው ጋር በደኅና ሁኔታ ሊኖሩ የሚችሉበት የደግነት ቅርስ አውርሷቸው ፅኑዕ በሆነ ሰላም ካልተመሠረተች ዓለም ተለዋዋጭ መሆኗን አትዘንጉ ። የትናንት ጌቶች የዛሬ ድሆች የዛሬ ድሆች የነገ ሀብታሞች መሆናቸውን ከታሪክ ተማሩ ። እንዲሁም የዛሬ ገዳዮች የነገ ተገዳዮች ይሆናሉ ። ለድሆች ወገኖቻቸው የውሾቻቸውን ያህክ ክብር አይሰጡ የነበሩ የፈረንሳይ ባለጸጎች ደማቸው የፓሪስ መንገዶች ማጠቢያ አልሆነም ፧ ይናቁ የነበሩትና « ሬፑብሊካን » በሚል ስም የተነሡት ድሆችስ ማንንም ሳይመርጡ ሀብታምነትን ብቻ ወንጀል አድርገው ብዙ ሕዝብ አልፈጁም ፧ ይህስ ነገር በብዙ አገሮች አልደረሰም ፧ አውጣኝ ጌታዬ ! ይህ ነገር ባገሬ ላይ እንዲደርስ አልመኝም። እኔ የምመኘው ዛሬ አርጄ ነገ ልታረድ ዛሬ ቀምቼ ነገ ልቀማ የሚለው የልበደንዳናነት እምነት ተወግዶ እንዲሁም ዛሬ እንደተጠቃሁ ነገ ማጥቃት አለብኝ የሚለው የተጠቁት ሰዎች የመበቀል ስሜት ተወግዶ ታላቅ እርቅና ሰላም ወርዶ የነገዋ ዓላማችን ለሁሉም መልካምና ሰላማዊ ኑሮ እንድትሰጥ ነው ።
	የሰው መከራና ችግር የሚያሳዝነው የቸርነትና የፍቅር አምላክም በዚች ውብ አድርጎ በፈጠራት ዓለም የሚወዳቸው ፍጡሮቹ በደስታና በፍቅር ለመኖር ችለው ሲያመሰግኑት አይቶ ይደሰት ።
	ክቡራን ! የኔ ምኞትና ሓሳብ ሁሉ በዚህ እምነት ላይ የተመሠረተ ነው ። የምደክመውም የማስተምረውም ለዚህ ግብ እንጂ ከሰዎች መካከል ማንኛውም ወገን እንዲጎዳ አይደለም ። የወንድሞቻችሁን ጥቅም እንደራሳችሁ ጉዳት አድርጋችሁ ትቈጥሩታላችሁ ፧ እነሱ በተጠቀሙ እናንተ ምን ትጐዳላችሁ ፧ ባሮች እናጣለን ብላችሁ ነው ፧ ግዴለም በዚህ አትስጉ ዘመናዊው የግዙፍ ጥበብ ዕድገት ያስገኛቸው ልዩ ልዩ መሣሪያዎች የብዙ ባሮችን ጉልበት የሚፈልጉ አይደሉም ። አንድ ዘመናዊ የርሻ መሣሪያ ከብዙ መቶ ገባሮች የበለጠ ያገለግላል ። ይህን ለምሳሌ ጠቀስሁት እንጂ ማንኛውም ሥራ በዘመናዊ ዘዴ እየተፋጠነና የሚፈለገው ብዙ ድካም በጣም እየተቀነሰ ሂዷል ። ከዘመናዊው እድገት የሚገኘው ፍሬም ሰላምና መተዛዘን ካለ ለሁሉም በቅቶ የሚተርፍ ነው ።
	ነገር ግን ብዙ ጥቅምን ምቾትንና ደስታን ለማግኘት በግዙፍ ሥልጣኔ የምንራመደውን ያህል ወይም ከዚህ በበለጠ በመንፈስ ሥልጣኔ ተራምደን የምናገኘውን ነገር ሁሉ በፍቅርና በሰላም ተካፍለን ካልተጠቀምንበት ችግርና ጭቅጭቅ ሁልጊዜ ከኛ ጋር ይኖራሉ ።
	የኔና እኔን የመሳሰሉት ሰዎች ጥረትም የፍቅርና የሰላም ጠንቆች የሆኑት አሮጌዎቹ የቅሚያና የብልጠት ልምዶች ከመሰሎቻቸው ጋር ተወግደው እውነተኛው ቅዱስና ሰላማዊ ኑሮ እንዲመሠረት ነው ። አእምሯችሁ ጮርቃ ነው ። « ፍቅር » በምላችሁ ጊዜ አዝማሪዎችና አንዳንድ ግጥም ጸሓፊዎች እየደጋገሙ የሚያሰሙንን አመንዝራ መንፈሳችንን የሚያረካልንን የሴትና የወንድ ፍቅር ማለቴ አይደለም። እኔ የምነግራችሁ የሰዎችን ተዘምዶና መተዛዘን ገልጾ የሚያሳየውን ፍርሃትና ፣ ጥርጥርን ፣ መጋደልን ፣ ስስትን ፣ ንፍገትን ፣ ተንኰልንና ፣ ምቀኝነትን ፣ ደምስሶ ሰላምን በግዙፍ አካል ሊያመጣት የሚችለውን ረቂቅ ፍቅር ነው ።
	እኔ የምሞትለቱ ፍቅር ዓለምን በብልግናና በስድነት ለመሙላትና ግብረ ገብነትን ከሰዎች ኅሊና ለመፋቅ ሰብአዊ ክብርን በገንዘብ የሸጡት የሆሊውድ አክተሮች የሚገልጹት ርኩስ ፍቅር አይደለም ። ርኅራ%@ን ፣ ፀጥታን ፣ ጨዋነትን ፣ ለሚያስተምረው ብዙ ቅዱሶች ለተሠውለት ሰው ከእንስሶች የተለየ ፍጡር መሆኑን ለሚመሰክረው ቅዱስ ፍቅር ግን ለሴት ፣ ለወንድ ፣ ለትንሽ ፣ ለትልቅ ሳልል እሞታለሁ አሁን ዳኞችንም ተመልካቾችንም አዳከሜችሁ መሰል ። እምነቴን በቀላሉ ለማስረዳት እንደማልችል ሳውቀው በከንቱ አላድክማችሁ ። ቢሆንም እንግዲህ ወደፊት ብዙ የማደክማችሁ አይመስለኝም ።
	ፍቅር ሰላም እንዲኖር ከፈለጋችሁ እኔንም ሆነ ሌሎችን የኔ መሰሎች ልታስወግዱ ትችላላችሁ ። ግን ምርጫችሁ ለናንተም ሆነ ለሌሎች ደግ አይመስለኝም ። ክፉ ሥራዎች ካልጠፉ በክፉ ሥራዎች ኅሊናቸው የቆሰለ ሁሉ አንዱን ስታጠፉ ሌላው እየተተካ ሰላም ይነሣቼል ። ሲብስም ሁልጊዜ አጥፊ መሆናችሁ ቀርቶ አንድ ቀን ትጠፋላችሁ ። ከዚህ ሁሉ ለጋራ ሰላምና ደስታ የግል ፍላጎትን መሥዋዕት ማድረግ አይሻልም ፧ » ይህን ከተናገርሁ ቤላ ፍርዱ በሌላ ቀን ሊሰጥ ቀጠሮ ሆነ ። እኔም በመጣሁበት ሁኔታ ወደወህኒ ቤት ተመለስሁ ። ሁሉም ወደቤቱ ተመለሰ ።

05
ስለ ሁለተኛው ቀን ችሎት

	በቀጠሮው ቀን ከጧቱ በአራት ሰዓት ከአጃቢዎቼ የወህኒ ዘበኞች ጋር ለፍርድ ቤትነት ወደተመረጠልኝ የጨዋታ ሜዳ ስደርስ ሕዝቡ ከቀደምለቱ በጣም በሚበዛ መጠን ተሰብስቦ ነበር ። ዳኞችም እንደተለመደው ተቀምጠው ነበር ። ሕግ አስከባሪው ወደማይክሮፎኑ ቀረብ ብሎ « ዳኞች ሰሞኑን ጉዳዩን ሲመረምሩት ሰንብተው አሁን የመጨረሻውን ፍርድ ሊሰጡ ነውና ፀጥ ብላችሁ እንድታዳምጡ ፍርድ ቤቱ ያዝዛቼል » ሲል አስታወቀ ። ሕዝቡም ፀጥ አለ ። በሕዝቡ በጣም መብዛት የዛሬው ሁኔታ ከመለየቱ በቀር ማንኛውም ሁኔታ እንደቀደም ለቱ ነበር ።
	ሕዝቡ ፀጥ ብሎ ማዳመጥ ከጀመረ ቤላ ማርሻሉ ዳኛ ከፊቱ ያለውን ፋይሌን አነሣና የንባብ መነጽሩን በዓይኑ ላይ አድርጎ ባጭሩ ያገላገለውን ንባብ ጀመረ ። የተነበበው አጭር ቃልም የሚከተለው ነበር « ተከሳሹ ሕዝብንና መንግሥትን የሚበድሉ ከፍተኛ ወንጀሎች ሠርቶ ከተከሰሰ ቤላ ምሥክርም ሆነ ሌላ መረጃ ከመፈለጉ በፊት የተከሰሰበትን ወንጀል ሁሉ በሙሉ ስላመነ በወንጀሉ ከፍተኛነት መጠን ፍርድ ቤቱ በሞት ሊቀጣው ሲገባ ርኅራ%@ በማድረግ በ!4 ሰዓቶች ውስጥ ከኢይዝራኤሎስ ግዛት እንዲወጣና የሀገሪቱ ተወላጅነት መብቱም እንዲገፈፍ ተፈርዷል ። ለዚህ ፍርድ ማሻሻያ አቤቱታ አቀርባለሁ የሚል ቢሆን ፍርድ ቤቱ በተለመደ ርኅራ%@ው ማመልከቻውን ተቀብሎ ጉዳዩን እንደገና ይመረምርለታል » ብሎ ሲጨርስ ከዳኞች መካከል ሕግ አዋቂ ነኝ ብሎ የሚመካው ወጣት ቢጤው ሲቪል ዳኛ « ክቡር ማርሻል ሕግኮ መሠረቱን እንጂ አስተያየቱን መከተል የለበትም በሕግ የተከሰሰ ሰው በሕግ መቀጣት አለበት ። ሕግ እንደተማርነው ከሆነ ቊጥር ፣ አንቀጹና ንዑስ አንቀጹ ታይቶ ለወንጀሉ ተመሳሳይ የሆነው ቅጣት ይወሰናል ። ይህ ሰው አስተያየት ሊደረግለት የማይገባ ታላቅ ወንጀለኛ ሲሆን ለርሱ አስተያየት ማድረጋችን ራሱ ወንጀልና ሕግን መቃወም ነው ። » ሲል የሕግ አዋቂ መሆኑን ለመግለጽ በሚሞክር ስሜት ተናገረ ። በዚህ ጊዜ ተናደድሁና « አንተ የዋህ » አልሁት ። ቀጠል አድርጌ « ለመሆኑ ሕግ ለምን እንደተሠራ ማንስ እንደሠራው ታውቃለህ ፧ ሕግ መጥፎ ሥራዎች የሰውን ፀጥታና ሰላም እንዳያበላሹ ከባሕርያችን ያገኘነው ረቂቅ መከላከያ ነው ። የሕግ ስሜት ቢኖርህ ኑሮ የክፉ ሥራዎች መከላከያ የሆነውን የሕግ ወሰን ጥሰህ ንጹሕ ሰዎችን ከሚገድሉ ወንበዴዎች ጋር ባልተደባለቅህ ነበር ። አንተ ግብዝ ! በቀደምለት አዲሱ ሬፑብሊካችሁ የተመሠረተበትን ዓመታዊ በዓል ስታከብሩ ። ለብዙ ሌቦችና ነፍሰ ገዳዮች ምሕረት ስታደርጉ ከፖለ+ካ እሥረኞቻችሁ ውስጥ አንዱን እንኳ ሳትጠይቁት አልቀራችሁም ፧ » ስል ማርሻሉ ዳኛ ተቀበለና « መቼም ፍርዱ አንዴ ተሰጥቷል » ሲል ተናገረ ።
	እኔም መለስሁና የሚከተለውን ተናገርሁ ። « አገርህን ለቀህ ውጣ የምትሉት ፍርድ መቸም የማይታለም ነው ። እግዚአብሔር እንድወለድ ያደረገኝ በዚች አገር ነው ። ከተወለድሁ እስከ ዛሬ የኖርሁትም በዚችው እግዚአብሔር በሰጠኝ አገሬ ነው ። በመላው ዓለም ያሉ መልካም ሰዎችን ሁሉ ብወድም እንደ ሀገሬ ሰዎች የመልኬ ቅርጽና ቀለም ልማዴና ሁኔታዬ እንደሚመስላቸው ወገኖቼ ላያቸው አልችልም ። እግዚአብሔር የፈጠረው ዓየርና ፀሐይ አንድ ቢሆንም ከሀገሬ ተፈጥሮ ጋር እንደለመድሁት ሁኖ በሌሎች አገር ስለማላገኘው በሰው አገር ሁኜ አልሠቃይም ። እዚሁ እንዳለሁ ያሻችሁን ፍርድ ፈጽሙብኝ ። በናንተ አስተያየት አገርን ለቆ መኖር ከሞት የሚሻል መስሏችሁ የሞቱን ፍርድ ካገር ወደመውጣት በመለወጣችሁ ስለመልካም ምኞታችሁና ስለርኅራ%@ያችሁ አመሰግናቼለሁ። ነገር ግን በኔ አስተያየት ካገር ወጥቶ በብዙ ነገር ከማይመሳሰል ሕዝብ ጋር መኖር የሞት ሞት እንጂ ኑሮ ስላልሆነ አገሬን አጥቼ ከመኖር ሞቴን እመርጣለሁ ። ከሞት ይልቅ ስደትን የምመርጥ ከሆነስ ለእውነተኛ ነገር ሳይሆን ለራሴ ብቻ እታገል ነበር ማለት ነው ።
	በሰው አገር ሁኜ አገሬን ፣ ወገኔን ፣ ሌላውንም ያገሬ የሆነውን ነገር ሁሉ በትዝታና በሰቀቀን እያስታወስሁ ከመኖር ብዙ ጊዜ መሞትን እመርጣለሁ ።
	ምናልባት በሌላ አገር ሁኜ አገሬን ባስታውሳት ወዳጆቼና መልካሞች ነገሮች ብቻ ሳይሆኑ እናንተና ክፋታችሁ ጭምር በናፍቆት እንደምትታሰቡኝ እርግጠኛ ነኝ ። ለጥቂት ጊዜ ወደውጭ አገር ሂጄ ብቆይ ያደረብኝን ናፍቆትና ትዝታ እኔ ነኝ የማውቀው በዚያ ጊዜ ያደረብኝን ስሜት የገለጽኩባቸውን ግጥሞች ባጭሩ ብገልጽላችሁ ፍላጎቴን ትረዱልኝ ይሆናል ።
	« ወንዱም ሆነ ሴቱ አሮጌው ሕጻኑ ፣
	« ባለጌው ትሑቱ ተንኮለኛው ቅኑ ፣
	« ሰነፉ ትጉሁ ሊቁ መሃይምኑ ፣
	« ዓየሩ ፀሐዩ ጨለማና ቀኑ ፣
	« ደጋውና ቆላው ሜዳውና ደኑ ።
	« ፍቅሩና ጥላቻው ልቅሶው ዘፈኑ ፣
	« ሁሉን ሲያስታውሱት ሁነው በባዕድ ቦታ ፣
	« መልካሙ ይቅርና ክፉው ይናፍቃል ይሆናል ትዝታ ፣
	« ሀገሬ ሀገሬ የሀገሬ ቅርሶች እንዲሁም ወገኔ ፣
	« እናንተን አጥቼ በልሜም ልኖር አልችል እንኳንስ በውኔ ፣
	« እናንተን አጥቼ ከመቀመጥ ይልቅ በምቾት በተድላ ፣
	« እናንተን ሳላጣ ልሠቃይ ልጉላላ ፣
	« ወይም ጭራሽ ልሙት አፈር መሬት ልብላ ። » የኔ ስሜት ይህ ነው ፣
	ይህን ስሜቴን ከተቃወማችሁና ካገሬ ልታስወጡኝ ከፈለጋችሁ ግን እናንተ የምትችሉትን አድርጉ በጦር ወይም በንግድ አኤሮፕላናችሁ ወስዳችሁ ከሀገራችን ውጭ በሆነ ዓየር ላይ አምዘግዝጋችሁ ጣሉኝ። ወይም በመርከባችሁ ወስዳችሁ በውቅያኖስ ላይ ጣሉኝ ። ለኔ ግን ይህን ሁሉ ከምታሠቃዩኝ በቀላሉ ብትገድሉኝ ይሻለኛል ። የምትፈልጉት እኔ እንዳልኖር ከሆነ ሳታሠቃዩኝ ልታስወግዱኝ እንደምትችሉ አታውቁም ፧ ለዚህ እንኳ የሚሆን ዕውቀት ቸገራችሁ ፧ ይህ ከተሳናችሁ ይህንንም እኔው ራሴ ላስተምራችሁ ። የምትፈልጉት እኔን ማራቅ ከሆነ በመግደል እንዳልመለስባችሁ አርጋችሁ ልታርቁኝ ትችላላችሁ ። አታስዋሹኝ ውሸት አልወድም ። መከራና ሥቃይ ባታደርሱብኝ እወዳለሁ ። እንዳትገድሉኝ ግን አልለምናችሁም ። » ብዬ ስናገር የተሰበሰበው ሕዝብ ሁሉ እጁን ጭራሮ አስመስሎ አውጥቶ ወደኔ በፍቅር እየተመለከተ ከብዛቱ የተነሣ እጅግ በሚነጉድ ድምጽ « አትሙት ! አትሙት ፧ » በማንኛውም አገር ሊያኖርህ የሚችል በሺ ሳይሆን በሚሊዮን የሚቆጠር ገንዘብ አዋጥተን እንረዳሃለን ብዙ ሁነን አንድ ሰው መርዳት ምንም አይጎዳንና ጎዴቸው ብለህ አትጨነቅ ! » ሲል የኅብረት ድምጹን አሰማ ።
	እኔ ግ መለስሁና « እህ !! አዬ ውድ ወንድሞቼና እኅቶቼ ! አሁን የናንተን ውለታ በምን እከፍለዋለሁ ፧ የኔ ሕይወት ብቻ ለናንተ ፍቅር ስጦታ በቂ ትሆናለች ፧ ግን ሰው ሊያደርግ ከሚችለው በላይ አያደርግምና ላደርግላችሁ የቻልሁት የለም ። ያለችኝን ቋሚ ጥሪት ሕይወቴን ግን ለጋራ ጥቅም ሰጥቻለሁ ሺ ጊዜ የመሞት ዕድል ኑሮኝ ሺ ጊዜ ሙቼ በናንተ ላይ ያለኝን ፍቅር ገልጨ ለማሳየት ምነው ዕድል በኖረኝ ! 
	ውድ ወንድሞቼና እኅቶቼ ! እናንተ ለኔ ያሰባችሁትን ቅን መንገድ ሳይ ዕዳ ጨመራችሁብኝ ። እኔ የምወድ እናንተንና ከናንተ ጋር መኖርን እንጂ ለብቻዬ መደሰትን አይደለም ። እንደዚህስ ከሆንሁ ርጉም ልሁን ። ከናንተ ተለይቼ መኖር ፧ በፍጹም ሥራዬ ሁሉ ለዚህ ከሆነስ የናንተና የእውነት ጠላት ነኝ ። እኔ እናንተን እንጂ ገንዘባችሁን መቼ ፈለግሁ ፧ የኔ ከሌሎች መለየት እናንተን በመውደድ እንጂ ከናንተ ይልቅ ገንዘባችሁንማ እነዚህ ቀማኞችስ ይወዱት የለ ! ገንዘባችሁን ወስደው ራሳቸው ብቻ በደስታ ለመኖርማ እነዚህ ቀማኞችስ መቼ ሰነፉ ፧ እኔም እንደነሱ እንድሆንባችሁ ነው የምትፈልጉ ፧ የለም በፍጹም ! እኔ ሙቼ በምድር ላይ እውነትንና ወንድሞቹን የሚወድ ሰው መኖሩን ማሳየት አለብኝ ። እነዚህ ጮርቃዎች እውነት የሀገርና የወገን ፍቅር በቀልድ እንጂ በእውነት ሊገለጽ የሚቻል የማይመስላቸው ሰብአዊ ስሜትንና ፍቅርና የማያውቁ እንስሶች እውነተኛ ሰው በዓለም መኖሩን እንዲያውቁ ለማድረግ በመንገር አላስተውል ካሉ ሙቶ ማሳየት የሚያስፈልግ ነው ። 
	ሁሉን ነገር ለጥቅም ማግኛና ለራስ መርጃ ካልሆነ አይደረግም እያሉ የራሳቸውን ስሜት በሌሎች የሚያስጠጉ ቀማኞች ሁሉ እንዲያፍሩ ከሞት የማምለጥ ዕድሌን ንቄ ሞትን መቀበል አለብኝ ስል በፍጹም ልቤ አስረዳሁ ።
	ማርሻሉ ዳኛም ወደኔ እየተመለከተ « ለመሆኑ በወንጀልህ ተቀጥተህ መሞትን ታከብረዋለህ ፧ » ሲል ጠየቀኝ ።
	እኔ ግን መለስሁና « ወንጀለኛ መባሉም ሆነ ሞቱ አያስፈራኝም ። የሚያስፈራኝ ወንጀለኛ መባሉ ከሆነ የነገው ትውልድ እኔን ነጻ አድርጎ እናንተን በወንጀላችሁ እንደሚፈርድባችሁ ስለማውቅ በናንተ አፍ ወንጀለኛ መባሌን እንደጽድቅ እቈጥረዋለሁ እንጂ አላፍርበትም ። ሞትም እንደሆነ ለኔ ብቻ ሳይሆን ለናንተ መኖርን ያለልክ ለምትሹት ቀማኞች ሁሉ የተፈጠረ በመሆኑ ለሁላችንም የማይቀር ነው ። ከናንተ መካከል ስንቶች ናቸው ላንዳንዲት ሴት ፍቅር የሞቱ ፧ ስንቶችስ ናቸው ባላሰቡት ቀን በአደጋ የሞቱ ፧ ስንቶችስ ናቸው የሚወዱትና ሌሎችን የሚያጠቁበት ድሎት የፈጃቸው ፧ እውነትን ስከተልና የሰዎችን ሁሉ ጥቅም ሳስብ ከሞትሁት ከኔ ይልቅ ለነዚህ ወገኖቻችሁና በዚህ ሁኔታ የመሞት ዕድል ለሚጠባበቀው ለራሳችሁ አታዝኑም ፧ ዛሬ ወንጀለኛ ተብዬ ነገ ነፍሴ ነጻ ከምትሆነው ሰው ይልቅ ዛሬ ሰው ገድላችሁ ከነገ ጀምራችሁ ወንጀለኞች ስትባሉ የምትኖሩት ሰዎች አታፍሩም ፧ ቅዱስነት የግል ጥቅምን ለመጠበቅ እውነተኞችን ማጥፋት ፣ ርኩስነትም ለእውነተኛ ነገር ሲከራከሩ መሞት ከሆነ በሉ ይሁንላችሁ ! ለዛሬው እናንተ ቅዱስ እኔ ርኩስ ነን የነገውን ፍርድ ግን እግዜር ያውቀዋል ። » ይህን ከተናገርሁ ቤላ ማርሻሉ ዳኛ « እንግዲህ የምትፈልገው ካገር ከመውጣት ይልቅ ሞትን ነው ፧ » አለኝ ።
	« አዎን ! » አልሁት ።
	 « እኛ ምን ቸገረን በጥይት በመደብደብ እንድትሞት አድርገን ፍርዱን እንለውጥልኻለን » አለኝ መነጽሩን ካፍንጫው ላይ እያነሣ ። « ከሀገር የማስወጣቱን ፍርድ ካስወገዳችሁልኝና በሌላ መንገድም ካላሠቃያችሁኝ ለመግደሉ እናንተን ደስ በሚያሰኛችሁ ሁኔታ ግደሉኝ » አልሁት ፍርዱም ካገር መውጣት መሆኑ ቀርቶ ሕዝብ በተሰበሰበበት አደባባይ በጥይት እንድደበደብ ተወሰነ ።
	ከዚህ ቤላ እኔም ወደእሥር ቤቴ ሕዝቡም ወደየቤቱ ተመለሰ ።


06
የትግሌና የሕይወት ዘመኔ ፍጻሜ ።

	ለሞት ዝግጁ ሁኜ የኖርሁ ሰው ባልሆንና ዘመኔን በከንቱ ባሳልፍ ኑሮ ሞቴ እኔን የሚያፀፀት ተመልካቾችን የሚያሳዝን ገዳዮቼንም የሚያስደስት በሆነ ነበር ።
	ነገር ግን ተግባሬን ሁሉ ፈጽሜ ሌሎችንም አስተምሬ በመሞቴ ለፀፀቱም ለኃዘኑም ለደስታውም ቦታ የላቸውም ።
	በእሥር ቤት ሁኜ የሞቴን ቀን እጠባበቅ በነበረበት ጊዜ ልዩ ልዩ መጽሐፎችን አነብ ነበር ። ካነበቤቸው መጽሐፎችም ብዙዎቹ እውነትን የሚፈልጉና ቀጥተኛ መንገድን የሚከተሉ ለሰው መልካም የሚሠሩ ሰዎች ሁሉ እንዴት ባለ አስቸጋሪ መንገድ እንደሚያልፉና ስንቱ እንደሚጠላቸው አስረዱኝ ።
	በተለይም ጃን *ፍ አርክ ስለተባለቸው የፈረንሳይ ቅድስት የተጻፈ አንድ መጽሐፍ ስመለከት « ቅኝ ግዛቱን የነጠቀቸው የእንግሊዝ ንጉሥና ዘውድ ያቀዳጀችው የፈረንሳይ ንጉሥ ወደድል የመራቻቸው የፈረንሳይ ወታደሮችና ድል አድርጋ ካገሯ ያስወጣቻቸው የእንግሊዝ ወታደሮች ባንድነት ጠሏት ። አሠቃይዋት » የሚል ቃል በማግኘቴ ለእውነተኞች ሰዎች ሁሉ በዓለም ላይ ቦታና ጊዜ እንደሌላቸው አመንሁ ።
	ኢየሱስ ክርስቶስን ያህል ቸር መምህር የታመሙትን ስላዳነ ለተጎዱት ርኅራ%@ን ለተቸገሩት ቸርነትን ፣ ፍቅርን ፣ ሰላምን ስላስተማረ በቅንዓተኞችና ምቀኞች ሤራ በመስቀል ተሠቃየ ።
	እንደዚሁም ብዙ ሰዎች መልካም ስለሠሩ በራሳቸው ላይ ብዙ ችግርና መከራ እንዲሁም የሞት ቅጣት ደርሶባቸዋል ።
	ሌላው ቀርቶ ከሃይማኖትና ከፖለ+ካ ጋር ያልተያያዙ የሥነ ፍጥረት ምሥጢሮችን በገለጹ ሊቆች ላይ ብዙ ሥቃይ ደርሷል ።
	እንግዲህ የመልካም ሰዎች ዕድል በክፉዎች መጠቃት ነው ማለት ነው ።
	መልካም ! የኔም ዕድል ከመልካሞቹ ሰዎች ዕድል ጋር ከተያያዘ ሞትን በደስታ መቀበል ያለብኝ መሆኑን ተገነዘብሁ ።
	ጥቂት ያሳዘነኝ ሠልጥኗል በሚባለው ጊዜም ጨለማ ይባል በነበረውም ጊዜ ሲሠራበት የኖረው ብልግና ሲሠራበት በማየቴ ነው ።
	ይሁን እንጂ የተደረገብኝ ሁሉ ለሕዝብ ጥቅም ከሠሬቸው ሥራዎች ጋር የተያያዘ በመሆኑ በትዕግሥት መቀበል አለብኝ እንደኔ ያለ ሰው ከዚህ የተሻለ ዕድል እንዲኖረው በግብዝነት የተሞላው ማኅበራዊ ኑሮ አይፈቅድለትም ብዬ አመንሁ ።
	የሞቴ ቀንም የመባረኬና የሠርጌ ቀን ስለሆነ በናፍቆት መጠባበቄን ቀጠልሁ ። ካለሞት በቀር ሰላም እንደሌለኝ አውቅ ነበርና ይህን የሰላም ቀን በተስፋ ስጠባበቅ ቀኑ በቶሎ ደረሰ ።
	አብረን ለጥቂት ቀን የቆየነዎችን የእሥራት ቤት ጓደኞቼን ተሰናበትሁ ። በእሥር ቤት አብረውኝ የቆዩት ነፍሰ ገዳዮችና ሌሎች ወንጀለኞች ከነሱ ይልቅ እኔ ወንጀለኛ ያልሆንሁት ሰው ቀድሜ እንድሞት በመደረጉ በጣም ተገረሙ ። እኔም ሁሉንም ተሰናብቼ ከወህኒ ቤቱ ዘበኞች ጋር ወጥቼ ወደመገደያዬ አደባባይ በመኪና ተጓዝሁ ።
	መስታወቶቿ በጥቁር መጋረጃ በተሸፈኑ ጥቁር መኪና ውስጥ ሆኜ በወህኒ ዘበኞች ታጅቤ ወደመገደያዬ አደባባይ በደረስሁ ጊዜ በብዙ መቶ ሺ የሚቈጠር ሕዝብ በአደባባዩ ተሰብስቦ ይጠባበቅ ነበር።
	ሕዝቡ ምንም ወንጀል የሌለብኝ ሰው መሆኔን ቢያውቅም እኔን ለማዳን የሚችልበት መብትና ዓቅም ስላልነበረው የሚሆነውን ሁሉ ዝም ብሎ በኃዘን ይመለከት ነበር ። ከመኪናው በወረድሁ ጊዜ እጄ በሰንሰለት እንደታሠረ ነበር ። የአምሳ አራቱ ዓመት ሽማግሌ በዕረፍትና በምቾት ሳይሆን በሥራ በመኖሬ ሰውነቴ ገና ጎረምሳ ያስመስለኝ ነበር ። ራሴም እምብዛም አልሸበተም ፊቴም አልተጨማደደም ለሐሰተኞቹ ገዳዮቼ በግፍ ገደሉት ከሚባለው ፍርድ በላይ ያለዕድሜው ቀጩት የሚያሰኝ ትዝብት ጨምሬባቸዋለሁ ።
	ካለው ሁሉ ጭካኔያቸው ሓሳቤን ሳልገልጽ እንድሞት አልፈረዱብኝም ነበር ። በጥይት ከመደብደቤ በፊት የኑዛዜ ቃሌን እንድሰጥ ጠይቄ የገደላውን ሥራት ለማስፈጸም ከመጡት ባለሥልጣኖች አስፈቅጄ የሚከተለውን ንግግሬን ጀመርሁ ።
	« ከመጀመሪያውም ቢሆን ሳላውቅ ተጸንሼ ሳልወድ በግድ ተወልጄ ያለሰላም ለመኖርና የናንተንም ሰላም ለማጥፋት አልፈለግሁም ነበር ። ከተወለድሁ ቤላ ግን ለዓለም ያለኝን መልካም አስተያየት ሳልገልጽ ለማለፍ አልፈለግሁም ። በዚህ የተነሣ ብሞትም ለዚች የውሸት ዓለም ምንም ያህል ፍቅር ስለሌለኝ አልጨነቅም ። የምጨነቅለቱን መልካም ትምህርት ለሁል ጊዜ ለሚኖሩትና እየተከታተሉ ወደ ዓለም ለሚመጡት የሰው ትውልዶች ብርሃን የሚሆነውን ቅን መንገድ ኅሊናዬ እየወደደው እሱን አጥፍቼ በትንሽ ነገር ለሚጠፋውና ለማልጨነቅለቱ ብጨነቅለትም የተፈጥሮ ግዳጅ ከሆነው ከሞት ላድነው ለማልችለው ከንቱ ሕይወቴ አልደክምም ። ዓለም በእውነተኛ ኑሮ የተመሠረተች ቢሆን ኑሮ እናንተንም ከመግደል እኔም ከመገደል አንደርስም ነበር ። ነገር ግን የዓለም ኑሮ በውሸት በመመሥረቱ ሰላም አጥተን ይኸው ርስ በራሳችን እንጋደላለን ።
	እንግዲህ ስንት ፍጡር ያለማቋረጥ የሚኖርባት ዓለም ሰላም አጥታ ስትኖር ለኔ ካንድ ትል ሕይወት የበለጠ ዕድል ለሌለው ሕይወቴ ምኑ ያስጨንቀኛል ፧ ትሎችም ተወልደው ኑረው አንድ ቀን ይሞታሉ ። ሰዎችም እንዲሁ ነን ። ከሌሎች ፍጡሮች የምንለየው በታላቁ መንፈሳችን ነበር ። እሱንም የነጻነት ዕጦት ደመሰሰው የሰዎች ቅርሶች የሆኑት ርኅራ%@ ፣ ዕውነት ፣ ደግነት ፣ ዕውቀት ፣ የነጻነት ክብር ፣ የአራዊት ቅርሶች በሆኑት በጭካኔ በተንኮል ፣ በስድነት ፣ በድንቁርና ተደመሰሱ ። 
	ስለዚህ ከአውሬዎችና ከእንስሶችም የተሻለ ዕድል የሌለኝ ሁኜ ሰዎችም በዚህ መንገድ ሲኖሩ እያየሁ ከምኖር ሞት የማይቀርለቱን ሕይወቴንም በኃዘንና በብስጭት ሳሠቃየው ከምኖር ሙቼ ማረፉ በጣም ይሻለኛል ። ቀደም ብላችሁ ገድላችሁኝ ቢሆን ጥቂት ፀፀት ነበረብኝ ። ይኸውም አንደኛ ለሰዎች ትምሕርቴን ባለማካፈሌ ሲሆን ሁለተኛ በመሞቴ የምትሠቃይ አሮጊት እናቴ በሕይወቷ ስለነበረች ነው ። አሁን ግን ትምህርቴንም ለሕዝብ ገልጫለሁ ። አሮጊቷ እናቴም የኔን ሞት ሳታይ ቀደም ብላ አርፋለች ። የአደጋ ጥላ ያልተለየውን ሕይወቴን አንድ ቀንም ተማምኘበት ስለማላውቅ በኔ ሞት ምክንያት ልትሠቃይ የምትችል ሚስት አላገባሁም ። በኔ ሞት ምክንያት የሟች ልጆች የሚባሉ ልጆችም አላስወለድሁም ። ወዳጆቼና ጓደኞቼም ማን መሆኔን ስለሚያውቁ በሞቴ ይኮሩበታል እንጂ አይሠቃዩበትም ።
	ስሌለኛው ሕይወትም በርግጥ ነፍሴ በእግዚአብሔር ፊት የምትቀርብ ከሆነች በተስፋ እንጂ በፍርሃት አልሄድም ። እግዚአብሔር እውነትንና ቅንነትን የሚወድ አምላክ እንጂ የግል ክብሩንና ጥቅሙን ለመጠበቅ የሚቆርጥና የሚፈልጥ ዲክቴተር እንዳልሆነ ይሰማኛል ። እውነተኛና ቅን ትምህርት ሲያስተምር የተገደለ ፍጡርን የሚቀጣ ከሆነም ክርስ+ያኖች ልጁ ሌሎች ባለሃይማኖቶች ነቢዩ ሃይማኖት የለሾችም ታላቁ አስተማሪ እያሉ ሁሎችም በመልካም ስም የሚጠሩትን ነገሮች ግን ፍቅርንና ደግነትን ሲያስተምር በግፍ የተሰቀለውን ናዝራዊ ኢየሱስን በመጀመሪያ ኰንኖ ሌሎችን ለእውነተኛ ነገር የሞቱትን ቤላ ይኰንን ። ሃይማኖት ያለኝ ሰው መሆኔን ከገለጽሁ አይቀር የኢየሱስ ክርስቶስ ተከታይ መሆኔን ልግለጸው ። ኢየሱስ የሰው ልጅም ቢሆን የእግዚአብሔር ልጅ በሁለቱም በኩል ቸር መሪ ነው።የሰው ልጅ በመሆኑ ለሰዎች ፍቅርን ርህራሄን ቸርነትን ርዳታን በሥራና በማስተማር ገልጻል። ያምላክ ልጅ በመሆኑም ከፍተኛውና መልካሙ ትምህርቱ በጥቂት ሰዎች አስተማሪነት ለአለም ሕዝብ ሁሉ እንዲደርስ አድርጓል። እንግዲህ ሌሎችን የሃይማኖት መሪዎችም እያከበርሁ እሱን ልከተለው። የኔም ክርስ+ያንነት በአንድ ወላዋይ ቄስ እጅ በውሃ ተጠምቄ ክርስቶስ የሚጠላውን ሀሰትና ማጭበርበር እየሰራሁ ክርስ+ያን ነኝ በማለት ሳይሆን እንደርሱ ቅን ትምህርትን ሳስተምር በግፈኞች እጅ ደሜ ፈስሶ በደሜ ተጠምቄ የክርስ+ያንነትን ጸጋ በመቀበልና የክርስቶስን ምሳሌነት በመከተል ነው ። እናንተ ነፍሰ ገዳዮች እናንተ ለጥቅማቸሁ ስትሉ የምትጠሉዋቸውን ነውራችሁንና ግብዝነታችሁን እየገለጹ ስላሳፈሩዋችሁ የምታሳድዷቸውን ሁሉ እግዚአብሔር የሚጠሏቸው ይመስላቼል ፧ እግዚአብሔር እንደእናንተ የሐሰት ወዳጅ የእውነት ጠላት ከሆነስ እሱንም ከመንቀፍ አልመለስ ። በምድር የተረገሙት ሁሉ እናንተ እንደምትሉት በሰማይ ቤትም የተረገሙ ከሆኑስ በሰማይ አገርም እንደመሬት ቀማኞችና ፣ ተቀሚዎች ፣አሽቆጥቋጮችና ተሽቆጥቋጮች ፣ ባሮችና ጌቶች ከሚገባቸው በላይ ሀብት የሚሰበስቡና የዕለት ራት ያጡ ችግረኞች ያሉ ከሆነስ ይህን የሚያደርገውን እግዚአብሔራችሁንም ተቃውሜ እሱም እንደገና ይግደለኝና የነፍሴ ነፍስ እንዳለች እሷ ወደውነተኛውና አድልዎና ክፋትን ወደማያውቀው እናንተ ወደማታውቁት ታላቅ እግዚአብሔር ሂዳ ሰላሟንና ፍላጎቷን ታግኝ ።
	መልካሙ ሰው ሶክራትስ ሞት በተፈረደበት ጊዜ ከተናገረው ቃል ጥቂት ልንገራችሁ ። አድክሜአችሁም እንደሆነ ዳግመኛ በመካከላችሁ ተገኝቼ ስለማደክማችሁና የመጨረሻ ስንብታችን ስለሆነ ታገሡኝ ። ሞቴን ለማየት የምትጓጉትም ሙቼ ሳርፍ ዓይታችሁ የኔ መሞት ከንቱ ነገር መሆኑን በመረዳት ደስታችሁ ከሚቀነስ አሁን እኔን እስክትገድሉ ባላችሁ የመግደል ፍላጎት ደስታ ስትደሰቱ ጥቂት ብትቆዩ ይሻላቼልና ጥቂት ታገሡኝ ። ከታገሣችሁኝም የታላቁንና በኔ ስሜት ቅዱሴ የሆነውን ሰው የሶክራትስን ቃል ልጥቀስላችሁ « በኔ ላይ የተደረገው (የሞት ፍርድ) መልካም ነገር እንደሆነ በእውነት እነግራቼለሁ ። ከኛ መካከል ማንኛውም ሰው መሞት ክፉ ነገር ነው ብሎ ቢያስብ ሞትን በቀጥተኛ መንገድ አስቦታል ። ለማለት የማይቻል ነው ። ለዚህም አንድ ታላቅ መረጃ ለኔ ተሰጥቶኛል ። ምክንያቱም ጥቂት መልካም ነገር ለማድረግ ካልሞከርሁ በቀር የዘወትር ስሜቴ በርግጥ ይቃወመኝ ስለነበር ነው ።
	እንዲሁም በሌላ መንገድ መልካም የሆነ ተስፋ እንዴት ያለ ታላቅ ነገር እንደሆነ እንመልከት ።
ሞት ሁለት ነገሮችን የያዘ ነው ። ወይም የሞተው ሰው ወደከንቱነት ተለውጦ ስለምንም ነገር የማያውቅ ይሆናል ። ወይም ሰዎች እንደሚሉት ሞት የነፍስ መለወጥና ከዚህ ዓለም ወደሌላ ቦታ መጓዝ ነው ። ከሞቱ ቤላ ምንም ማወቅ ከሌለ እንደእንቅልፍ ከሆነ አንድ ሰው ምንም ሳያይ በሕልሙ እንኳ ምንም ሳይሰናከል እንደሚተኛበት ጊዜ እንቅልፍ ያለ ከሆነ ሞት አንድ አስደናቂ መመረቅ ነው ። አንድ ሰው ሕልም እንኳ ሳያይ በከባድ ዕንቅልፍ ተውጦ ያሳለፈውን ሌሊት የሚመርጥ ከሆነ በሕይወቱ ሙሉ ያሳለፋቸውን ሌሊቶችና ቀኖች ከዚያ ሌሊት ጋር እያመዛዘነ ከተመለከተ ቤላ በሕይወቱ ሙሉ ካሳለፋቸው ሌሊቶችና ቀኖች ከዚያ ሌሊት ይበልጥ የሚጣፍጡ እንዳሉ ካነጻጸረ ማንኛውም ሰው ተራው ሰው ብቻ ሳይሆን ታላቁ የፋርስ ንጉሥ እንኳ ከዚህ መልካም ሌሊት ጋር ሊያነጻጽራቸው ከሚችላቸው ሌሊቶችና ቀኖች የሚያገኘው ተመሳሳይነት ጥቂት ይመስለኛል ።
	እንግዲህ ሞት እንደዚያ መልካም ሌሊት ያለ ከሆነ የዘለዓለሙ ኑሮ በእርግጥ ካንድ ሌሊት የሚበልጥ መስሎ ስለማይሰማ ሞትን መባረክ እለዋለሁ ። ነገር ግን በሌላ መንገድ ሞት ከዚህ ዓለም ወደሌላ ቦታ መጓዝ ቢሆን የሞቱት ሰዎች ሁሉ እዚያ አሉ የሚሉትም እውነት ቢሆን የፍርድ ቤቱ ዳኞች ሆይ ! ከዚህ ይልቅ ከዚያ እንዴት ያለ ታላቅና መልካም ነገር አለ ፧ .............. ወደዚያ ሂዶ ከ*ርፊዮስ ከሙሳዮስ ከሄሲዮድና ከሆሜር ጋር ለመኖር ከናንተ አንዱ ለዚህ ታላቅ ነገር ምን ያህል ዋጋ ይሰጣል ፧ በራሴ በኩል የሚባለው ነገር እውነት ከሆነ ለዚህ ነገር ብዙ ጊዜ እሞትለታለሁ ። ምክንያቱም እዚያ አንድ አስደናቂ ነገር እየጠበቀኝ ስለማገኝ ነው ። ከዚያም ፓለሜዴስን ፣ የቴላሞንን ልጅ አየስንና ሌሎችንም በጥንቱ ጊዜ ትክክለኛ ባልሆነ ፍርድ የሞቱትን ሰዎች አግኝቼ ለራሴ ያጋጠሙኝን ነገሮች እነሱን ከገጠሟቸው ነገሮች ጋር ሳነጻጽራቸው አንድ ዓይነት የሚሆኑ ይመስለኛል ።
	ከሁሉም የሚበልጠው ከዚህ ያሉትን ሰዎች መስቀልኛ ጥያቄ እንደጠየቄቸውና ማንኛቸው አዋቂ መሆናቸውን ማንኛውም አዋቂ ሳይሆን አዋቂ ነኝ ብሎ የሚያስብ መሆኑን ለማወቅ እንመረመሬቸው እነዚያንም የምጠይቃቸው መሆኔ ነው ።
	ትሮይን ለመውረር መሪ የነበሩትን *ዲሲዮስን ወይም ሲሲፎስን ፣ ወይም ሌሎችን በብዙ ሺ የሚቆጠሩ ሰዎችን መስቀልኛ ጥያቄ ለመጠየቅ አንድ ሰው ለዚህ ምን ያህል ዋጋ ይከፍላል ፧
	በሌላው ዓለም ከነሱ ጋር መነጋገር ከነሱ ጋር መኖርና እነሱን መስቀልኛ ጥያቄ መጠየቅ ወሰን የሌለው ደስታ ይሆናል። በዚያ አገር በማንኛውም ነገር አንድ ሰው ያን ነገር ስለሠራ ይገድሉታል ብዬ አላስብም ።
	ምክንያቱም በዚያ ዓለም የሚኖሩት እነሱ በዚህ ዓለም ከምንኖረው ከኛ የበለጡ ተደሳቾች ናቸው። በተለይም ለቀረው ጊዜ የማይሞቱና የዘለዓለም ሕያዋን ናቸውና ሰዎች የሚሉት እውነት እንደሆን።
	የፍርድ ዳኞች ሆይ! እናንተም በሞት ላይ መልካም ተስፋ ሊኖራችሁ ይገባል ። እንዲሁም ይህን አንድ ነገር እውነት መሆኑን አምናችሁ ልትቀበሉት ይገባል ። መልካም ሰው ቢኖርም ቢሞትም ሊደርስበት የሚችል ክፉ ነገር የለም ። » ታላቁ ሶክራትስ ይህን የተናገረው ከዛሬ ሁለት ሺ ሦስት መቶ ዘጠና ዓመት በፊት ግድም ነበር ።
	ሶክራትስ ቀድመውት ከሞቱትና በሰማይ ቤት ከሚያገኛቸው ጥቂት ግሪኮች ጋር ተገናኝቶ ለመነጋገር ወደሌላ ዓለም ለመጓዝ ይህን ያህል ሲናፍቅ እኔማ በዚህ ከሁለት ሺ በሚበልጥ ዘመን ውስጥ ወደሌላ ዓለም ከሄዱት ስንት ደግ ሰዎች ጋር ለመገናኘት እንዴት ጉዞዬን መናፈቅ አይገባኝም ፧ የሰማይ ቤቱ ፍርድ ቤት እንደምድሩ ፍርድ ቤት ካልሆነና አድልዎ ከሌለበት ስንቱ የሐሰት ፍርድ ተገልብጦ ስንቱ ወንጀለኛ የተባለ ፍጡር ነጻ ሁኖ ይሆን ፧ እነሶክራትስ ፣ እነኮንፊዩሽስ ፣ እነቡድሐና ሌሎችም የመልካም ነገርና የደግነት መምህሮች ስንቱን ጨካኝና ክፉ ወደደግነት መልሰውት ይሆን ፧ በኔሮን ቄሣር ፊት የዶሮ ያህል ክብር ሳያገኙ የታረዱት እነጴጥሮስና እነጳውሎስ በድንቁርናቸው ሕዝብን ይፈጁ የነበሩት የሮማ ቄሣሮች ወደሰማይ ቤት ደርሰው ሲያፍሩ የሰዎችን መከራ የማይወዱ ስለሆኑ እንዴት ያዝኑላቸው ፧ ዋረ አታስጎምጁኝ ! በመስቀል ላይ ሁኖ እየተሠቃየ እንኳ ሳይቀየም « አባቴ ሆይ ይቅር በላቸው የሚያደርጉትን አያውቁትምና » ሲል ለሰቃዮቹ ምሕረትንና ይቅርታን የጠየቀው ኢየሱስ ኃጢአተኞቹን ሁሉ ምሮ ትጉሁና ጠንካራው ሰባኪ ቅዱስ ጳውሎስ በየቦታው እየዞረ ሰብኮ ቡድሐም ሰላምን እየዞረ አስተምሮ ሞሐመድም ሐሰትንና ማጭበርበርን በግድም በውድም አስትቶት መልካም ሰዎች ብቻ ሊኖሩ ስለሚችሉ ከዚህ ክፉ ሕዝብ ከሞላው ዓለም አምልጨ ወደዚያ መሄዴን እንዴት ልጠላው እችላለሁ ፧ ትልቁ ችግር በርግጥ የምሄድበትን ዓለም ባለማወቄ ነው እንጂ ባውቀው ኑሮስ እስከሁንም አልጠብቃችሁ ነበር ። ራሴ ቀደም ብዬ ቦታ መለወጥ ነበረብኝ ። ግን እግዚአብሔር ለምን እንደፈጠረኝ አላውቅም ። እስካለሁ ኑሬ ሙቼ እንድቀር ይሁን ወይም በምድር እስካለሁ ኑሬ ስሞት ወደሌላ ዓለም እንድሄድ ይሁን አላውቅም ።
	ይሁን እንጂ በዚያም ይሁን በዚህ ከዚህ ዓለም ኑሮ የሚሻል ካልሆነ በቀር ከዚህ የከፋ ዓለም እንደማያጋጥመኝ ስለማምን ሞቴን በጭራሽ ክፉ አልለውም ። ሰው ነኝና በሞትና በሕይወት መካከል ያለው ሥቃይ ደመ ነፍሴን በመጠኑ ሲያሰጋት ታዩ ይሆናል ። መንፈሴ ግን ሞትን አትፈራም ። ስለ ጉዞዬ መልካምነት ከነገሬቸው ለናንተ ለኗሪዎችና ከናንተ ቤላ እየተከታተሉ ለሚመጡት ትውልዶች ደግሞ ምክሬን ልስጥ ። በሞት አፋፍ ላይ ያለ ሰው ሊዋሽ ስለማይፈልግ አሁን ውሸት የሌለበት ምክር እንደምሰጣችሁ እመኑ ።
	እያንዳንዱ ሰው በዓለም ላይ የሰዎች መልካም ኑሮ ጠላት የሆነው ክፋትና የሰው ዘር መልካም ኑሮ መሠረት የሆነው ደግነት ሲዋጉ መኖራቸውን ይወቅ ። የሰውን መልካም ዕድል ያበላሹትም ከክፋት የሚመነጩ ጠንቆች ናቸው ። ሰዎች ራሳቸውን ከክፋት ነጻ ማድረግ ቢያቅታቸው ለመጥፎ ሥራቸው ኃላፊ ሁኖ እንዲወቀስ ሰይጣን የተባለውን ስም ያቀርባሉ ። መልካም እንሥራ ስትሉ ሰይጣን መጥቶ የከለከላችሁ መቼ ነው ፧ ሰይጣንስ መጥቶ ክፉ ሥሩ ያላችሁ መቼ ነው ፧ ከሰይጣን የሚከፉት ክፉ ሰዎች ናቸው ። በስምም አታምልኩ ። የክርስ+ያንነት ፍሬ ክርስ+ያንነት የሚያዝዛቸውን መልካም ነገሮች መፈጸም እንጂ በስም ክርስ+ያን መባል አይደለም ። ስለፍቅር መልካምነት ታወራላችሁ ። ፍቅርን የሚያጎሳቁል ጠብ ትፈጥራላችሁ ። የሕዝብን መብት እንጠብቃለን ብላችሁ ታወራላችሁ ራሳችሁ የሕዝብን መብት ትገፋላችሁ ። አዲሶቹ ገዢዎችም ያለፈውን ያገዛዝ ዓይነት ትነቅፋላችሁ ። ከድሮው በበለጠ ከባድ አገዛዝ ሕዝብን ታሠቃያላችሁ ። ነገሥታትና መሳፍንት ይለብሱት የነበረውን በወርቅ የተንቆጠቆጠ ልብስ ትረግማላችሁ ። ራሳችሁ ደረታችሁንና ትከሻችሁን እስኪከብዳችሁ ድረስ የወርቅ ጌጣ ጌጦችን ትሸከማላችሁ ።
	ወዮላችሁ ! ተራ ሕዝብ ለሆናችሁ ወገኖቼ ! በጡንቻውና ባበጠ ቦርሳው የሚመካ ሁሉ ለባርነት ለሚያጫችሁ ምስኪኖች ወዮ ! 
	እናንተ ሕዝቦች ! እውነቱን ልንገራችሁ ያለፈውን ለመንቀፍና ያለውን ለማመስገን ያገኛችሁትን ዕድል እንደዕድገት አትቊጠሩት አዲሱ ፍሬ ሁሉ ጠቃሚ መስሏችሁ ሳትቆረጥሙ አትዋጡት ። ሁሉንም መርምራችሁ እውነተኛ ዋጋውን ስጡ ። ሕዝብ ታላቅ ዕድል አገኘ ሊባል የሚችለውና በሰላም የሚኖረው መሠረታውያን ጠላቶቹ የሆኑ የአካልና የመንፈስ ጠንቆችን በሽታን ፣ ችግርን ፣ ድንቁርናን ፣ ጭቆናን ሲያስወግድ እንጂ አንዱን ጨቋኝ አስወግዶ የባሰ ጨቋኝ በመተካት አይደለም ። ለውጥ የሚባለውን ቃል ያለስሙ አትተርጒሙት ። ለውጥ ማለት ማንኛውም ሰው የተፈጥሮ ጠላቶቹንና አንዳንድ ሰዎች የጫኑትን ቀንበሮች አቸንፎ በነጻ ለመኖር የሚያደርገው አካላዊና አእምሮአዊ እንቅስቃሴ እንጂ ካንድ ቀንበር ወደ ሌላ ቀንበር መዘዋወሩ አይደለም ። ይህንንም ማለቴ ማንኛውንም ነገር በሚሰጣቸው ጥቅም እንጂ በስሙ አታምልኩት ስል ነው ። አዲስ ነገርን ሁሉ በውስጡ ምን እንዳለበት ስለማታውቁ ውስጡን ሳታዩት እምነታችሁን አትጣሉበት ። ለአዲስ ነገር ንቁና ተጠራጣሪ ሁኑ ። ማንኛውም ነገር ከማመስገናችሁ በፊት ታግሣችሁ እዩትና ቤላ እንደሥራው ሁኔታ ልትነቅፉትም ሆነ ልታመሰግኑት ትችላላችሁ ። በኔ ላይ ሞት የፈረደው መንግሥት እኔን የመሰሉት ሰዎች ሥልጣን እንዲይዙ የረዳናቸው ሰዎች ያቋቋሙት መንግሥት ነው ። እኔ የፈለገው ይድረስብኝ ግዴለም ሞትን የማልፈራ አንድ ሰው ነኝ። ግን በሕዝብ ላይ እንዲህ ያለው ግፍ እንዳይሠራ ለሥራችሁ ሁሉ ጥንቃቄና በቂ መሠረት ይኑረው።
	« የስንት ቸር መምህሮች ትዕግሥትና ትምህርት ፣
	« ለመሆን ካልቻለ ለሰው መልካም ኑሮ ዓምድና መሠረት ፣
	« ከተደመሰሱ ፍቅር  በጥላቻ ፣ ደግነት በክፋት ፣
	« ከተጐሳቆሉ ጤንነት በደ« ፣ ነጻነት በትዕቢት ፣
	« በድንቁርና ኃይል ከደከመች ዕውቀት ፣
	« በጉልበት ሥልጣን ሥር ከተቀጠቀጡ ሕግና ሃይማኖት ፣
	« ይህንን እያየሁ ዘላለም ከምኖር በኃዘን በፀፀት ፣
	« ለኔስ ይሻለኛል ሊሰጥ የሚችለውን የእውነትን ዕረፍት ፣
	« ወይ ወደውቡ ዓለም የሚያሸጋግረኝ መልካሙ ነገር ሞት ፣
	« ያለም ሰፊ ጥሪት የብልሆች ጥበብ ፣
	« ከድንቁርና ፣ ከችግር ፣ ከደ« የሚያድን ካልሆነ መከራ ያየውን የዚችን ዓለም ሕዝብ ፣
	« በጭንቀት ከመኖር የማይሆንን ነገር ሳልምና ሳስብ ፣
	« በጣም ይሻለኛል ቶሎ ሄጄ ባርፈው ወደ ሌላው ዓለም ወይም በመቃብር ብዬ ብኖር ሰብሰብ ፣
	« እኔስ ይኸው አረፍሁ መገላገሌ ነው ከዚህ ዓለም ጣጣ ፣
	« ወዮለት ! ለሕጻን ወደዚች ክፉ ዓለም ገና ለሚመጣ ፣
	« ወዮ ! ለሚመጣው ለመንፈስ ቡቡው እንደኔ ላለው ሰው ፣
	« ማንም ሳያውቅለት የርኅራ%@ ነዲድ ልቡን ለሚጠብሰው ።
	« ወዮ ! ለቅን ሰዎች ያለጊዜው መጥተው ምኖች እንደሆኑ ሌሎች ሳያውቋቸው ፣
	« ባዘን በርኅራ%@ እየተሠቃዩ ሰላም የለሽ ሁኖ እያሸበራቸው ።
	« እውነትን በመሻት በሚያደርጉት ጥረት መራራ እየሆነ የግል ሕይወታቸው ፣
	« አምርረው ለሚያዝኑት በመፈጠራቸው ። 
	« እናንተ ሕጻናት እውነትን ይዛችሁ እንግዲህ ወደፊት የምትወለዱ ፣
	« ምንም የማታውቁት የጥንት መምጫችሁን ደግሞም የማታውቁት የት እንደምትሄዱ ፣
	« እንዴት ልንገራችሁ መራራ መሆኑን የዚህ ዓለም ጣጣ መዘዙና ጉዱ ፣
	« እኔስ ምንም አልቻልሁ ! ሳትፈቅዱ ሳትወዱ ፣
	« እናንተው መጥታችሁ እናንተው ፍረዱ ።
	« ሕንዶችና ቻይኖች ፣
	« ሌሎችም ብዙዎች የእስያ ሕዝቦች ፣
	« በርግጥ ቅን አሳቢ መልካም ሕዝቦች ናቸው አስተዋዮች በምር ፣
	« አንድ ሕፂን ተወልዶ በመሃይምነት በደ« በችግር ፣
	« እየተንገላታ በሥቃይ ከሚኖር ፣
	« እንደሚሻል አውቀው ሳይወለድ ቢቀር ፣
	« ታጥቀው ጀምረዋል ዘርን መቈጣጠር ።
	« የማንም አገር ሕዝብ ከወገኑ ጋራ የሀገሩን ጥቅም ተካፍሎ መኖርን መንፈሱ ከጠላ ፣
	« እርቡ ! ብዙ ! እያለ ደሃን ከሚያታልል ባሰት በሽንገላ ፣ 
	« የሚጠላቸውን ድሆችን አጥፍቶ ፣
	« ሆዱ ከቻለለት ያገሩን ሀብት ሁሉ ጥቂት ሆኖ ይብላ ።
	« አሁን ሳስታውሰው የደረሰብኝን %ዘንና ችግር ፣
	« በጣም አዘንሁለት የኔን ስሜት ይዞ ለሚወለድ ሕፂን ኅዘንና ሥቃይ ለተደገሡለት ላሣረኛው 
  ፍጡር   ፣
« ሕጻኑ ልንገርህ በኅሊና ካሉ ርኅራ%@ና እውነት ፣
« ሰላም ያለው ቤትህ መቃብር ብቻ ነው ደጉ እንቅልፍህም ሞት ፣
	« በሕይወት ሁነህ ግን ጭራሽ አታገኝም እውነተኛ ሰላም እውነተኛም ዕረፍት፣
	« አልወለድም » ስል በግድ ተወልጄ ፣
	« አምሳ አራት ዓመታት ነድጄ ነድጄ ፣
	« ይኸው ገና ዛሬ ካለም ጥብቅ ሰንሰለት ሊፈታ ነወ እጄ ።
	« በማየው ጉድ ሁሉ ስጨነቅ ፣ ስጠበብ ፣ ስሠቃይ ስከፋ ፣
	« ምን ይውጠኝ ነሯል ሞት ሆይ አንተ ባትኖር የነፍሴ መጽናኛ የመንፈሴ ተስፋ ።
	« የዋሁ ይቅርና ክፉው ትዕቢተኛው ፣ 
	« ጻድቁ ይቅርና ክፉው ኃጢአተኛው ፣
	« ሌላው ሁሉ ቀርቶ ምንም ግፍ ሳልሠራ ሞት የፈረደብኝ ዓመፀኛ ዳኛው ፣
	« ባይኔ ማየት ቀርቶ መስማት ስለማልፈቅድ መከራ ሲያገኘው ፣ 
	« ፈጣሪ ባለበት በወዲያኛው ዓለም ባልታወቀው አገር ፣
	« በእሥራት ፣ በቅጣት ፣ በሥቃይ ፣ በችግር ፣
	« የሚገኝ ከሆነ የሚሠቃይ ፍጡር ፣ 
	« ደግሞ በሌላ ዓለም ያውም ሙቶ ማረፍ በማይገኝበት የሰውን ልጅ ሥቃይ እያየሁ 
  ዘወትር ፣
« ሳለቅስ ስጨነቅ ስከፋ ከምኖር ፣
« ሁሉን የፈጠረ ሁሉን የሚፈትን እግዚአብሔር ይመስክር ፣
« ለኔ ይሻለኛል እንዳልነበርሁ ሁኜ በመቃብር ብቀር ፣
« መሞቴ ካልቀረ እርግማኔን አሁን ላሳርፍባችሁ ! 
« በጭራሽ አልልም እግዚአብሔር ያጥፋችሁ ! »
« ሌላም ክፉ ነገር አልመኝላችሁ ፣ 
« ግን ሳትረዱልኝ ሲጐዳኝ የኖረው ለሰው ልጆች ማዘን ገብቶ በልባችሁ ፣
« እኔን በሕይወቴ ሰላም እንዳሳጣኝ እናንተንም ደግሞ ሰላም ያሳጣችሁ ! 
« መድኃኒት የለ አንል ብዙ ዓይነት መድኃኒት ባለም ላይ ተገኝቶ ፣
« ወንድሙን እያየው ባሠቃቂ ደ« ተጐድቶ ተጠቅቶ ፣
« ወይንም ድሆችን ፣ ሕጻናቱን ሚስቱን ትቶ ሙቶ ፣
« እህሉ የለ አንል ምግቡና መጠጡ ተትረፍርፎ ሞልቶ ፣
« ሥራው በየቦታው የሚሠራው ጠፍቶ ፣
« ጠብደሉ ጎረምሳ እንዲያው ሥራ ፈትቶ ፣
« ሲንቀዋለል ማየት ተርቦ ተጠምቶ ፣ 
« ተበርዶም ተራቁቶ ፣
« ትምህርትም የለ አንል ስንት የማስተማር አቅድ ባለም ተዘጋጅቶ ፣
« ስንቱ ፍጡር ሲቀር ከውቀት ተለይቶ ፣ 
« ለድንቁርናና ለልማድ ተገዝቶ ፣
« ሁሉም ፈስሶ ሲቀር አስተናባሪ አጥቶ ፣
« ይህን ሁሉ እያየ የሚጨነቅ ፍጡር ምን ሰላም ያገኛል ፧ ማረፍ እንጂ ሙቶ ! 
« የምላችሁ ሁሉ ምንም ካልገባችሁ ፣
« እግዜር ልባችሁን ስስ አድርጎባችሁ ፣
« እኔን ውስጤ ገብቶ ያቃጠለኝ ኃዘን ገብቶ በውስጣችሁ ፣
« እናንተን እንደኔ በጣም ያቃጥላችሁ ። »
		ይህን ስናገር ሕዝቡ በፍጹም ፀጥታ ያዳምጠኝ ነበር ። ከዚህ ቤላ ፍርዱን ለማስፈጸም ከመጡት ባለሥልጣኖች ሌላ ጥያቄ እንዲቀበሉኝ ደግሞ ጠየቅሁና እሺ ስላሉኝ « መቼም ሰነፎች ናችሁና መቃብሬን እናንተ አትቆፍሩትም ። በኔ ምክንያት ኩሊዎችን በከንቱ ከምታደክሙ መቃብሬን እኔ ቆፍሬ እንድሞት አትፈቅዱልኝም ፧ » አልሁ ።
	« ከፈለግህ ምን ቸገረን ! » አለ አንዱ ሹም ። ከዚያም ቀጥሎ « ከየትኛው ዓይነት ቤተ ክርስ+ያን እንድትቀበር ትፈልጋለህ ፧ » ብሎ ሲጠይቀኝ ከሕዝቡ መካከል የነበሩት የልዩ ልዩ ቤተ ክርስ+ያን ቄሶች እየጮሁ ሁሎችም « ይህ አረመኔ ስንት ቅዱሶች ባረፉበት የኛ መካነ መቃብር አይቀበርም ! » አሉ ።
	እኔም « እናንተ ዋሾዎች ! ኢየሱስ ክርስቶስ ለቀበሮዎች ዋሻ ለዎፎች ጐጆ አላቸው ለሰው ልጅ ግን ራሱን የሚያስጠጋበት ቤት የለውም ብሎ ነበር ። አሁንም ለናንተ ለቀበሮዎች በድን የተፈቀደው ዋሻ ለኔ የማይፈቀድ ሆነ ። ለኔስ ስንት ውሸታሞችና አጭበርባሪዎች ከተቀበሩበት ቦታ ይልቅ ንጹሑ ሜዳ ይሻለኛል ። » ካልሁ ቤላ ወደ ገዳዮቼ ዘወር አልሁና « ከከተማ ውጭ ወደሆነ ሜዳ ውሰዱኝ እባካችሁ!» 
አሌቸው ። እነሱም ጥያቄዬን ተቀብለው ከከተማ ውጭ የሕዝቡን መብት ለማስመለስ ተሰብስበንበት ወደነበረው ቦታ መኪናዋን የታላቅ ሀብታም ሬሣ እንደያዘች የሬሣ መኪና ቀስ አድርገው እየነዱ ወሰዱኝ።
	ሕዝቡም አብሮን እየተጥመለመለ ከታላቁ ሜዳ ከደረስን ቤላ ከመኪናዋ ስንወርድ ሰንሰለቱን ከጄ እንዲያወልቁልኝ ለምኜ ካንዲት ቁጥቋጦ ጥግ መቃብሬን መቆፈር ጀመርሁ ። መቃብሬን ቆፍሬ ከጨረስሁ ቤላ « ገደላውንስ እኔው ራሴ ልፈጽምላችሁ ፧ ለዚህም የምትሰንፉ ከሆነ ሽጉጥ ስጡኝና ራሴን በራሴ ልግደልላችሁ ። ግን ለዚህ አትሰንፉም ይልቁንም የደስታችሁና የጀግንነታችሁ ምንጭ ሰው መግደል በመሆኑ እኔን በመግደል የሚሰማችሁ የደስታ ስሜት እንዳይቀነስባችሁ ራሳችሁ ግደሉኝ ! » ካልሁ ቤላ ወዳናደዱኝ ቄሶች ዘወር አልሁና « እናንተ የተረት ቄሶች ! ሰው ነፍሱና ሥጋው ሲለያዩ ብዙ ሙግት አለበት የምትሉትና ሰውን የምታስፈራሩበት ተረት ከንቱ መሆኑን ተመልከቱ ። እኔ አሁን ግንባሬን ወይም ደረቴን በጥይት ስመታ በደቂቃ ውስጥ እሞታለሁ ። እንግዲህ እናንተ በፂዕረ ሞት ላይ ከመልአከ ሞት ጋር ይደረጋል የምትሉትን ረጂም ጥያቄና መልስ (ኢንተርቪው) መቼ ላደርገው ነው ፧ እንዲያው ሁላችሁም ሕዝብን ስታደናቁሩና ስታስፈራሩ ስታስጨንቁ መኖርን ስለፈጠራችሁ እግዚአብሔር ብላችሁ ተዉ ! » አልሁ ።
	ወዲያው ለየት ብዬ ቆምሁና « ና በል መግደል የምትሻ ግደል ! ብዬ ግንባሬንና ደረቴን ሰጠሁ ። ሰውነቴ ጥቂት ጥቂት ሽምቅቅ ይል ነበር ። ፍርሃትና ጭንቀት ግን መንፈሴን አልነኳትም እንዲያውም ከጭንቅ የመገላገል ስሜት ነበረኝ ።
	ሁለት ለገደላ የተመደቡ የወህኒ ቤት ወታደሮች አንዱ በግንባሬ አንዱ በደረቴ ትይዩ ጠመንጃዎቻቸውን አነጣጠሩና « ዓይንህን ሸፍን ! » አሉኝ ። « እንኳንስ ወዳጄን ሞትን ለሰከንድ ጊዜ ማየት ሊፈሩ የናንተን የረከሱ ጌቶችና እናንተን  »4  ዓመት ሙሉ ሲያዩ ሲኖሩም ዓይኖቼ አልተጨፈኑ ይልቅስ ተኩሱ » አሌቸው ። ጥይቶች ደው ሲሉ ሰማሁ ። ስለዚህ ዓለም ጉዳይ የማውቀው እስከዚህ ጊዜ ነበረ ። ከዚያ ቤላ የሆነውን ግን በፍጹም አላወቅሁም ። ከጥይቱ ተኩስ ጋር ሕይወቴ ተተኩሳለችና  ይህን ለማጻፍ የቻልሁትም በመንፈስ መጥቼ ነው ።



ተዘግቶ የነበረው መጋርጃ ሲገለጥ፤ ኑዛዜ ወይም ንስሀ በደርግ ባለስልጣናት አንደበት፤
የድንቢጥ ምስክር አይጥ፤

"ምስክርነት በባለስልጣናቱ አንደበት" በሚል ርእስ በሻምበል ተስፋዬ ርስቴ በተጻፈ መጽሐፍ ላይ ግምገማ
ከሻምበል አስተዋይ
ውጭ አገር የምትገኙ ወገኖች
ሻምበል ተስፋዬ ርስቴ "ምስክርነት በባለስልጣኖች አንደበት" በሚል ርእስ ስለጻፉት መጽሐፍ የግል
አስተያየት (ግምገማ) ካደረኩ ጥቂት ጊዜ ሆኖኛል። ከመጽሐፉ ይዘት ጸሐፊው የወያኔ ድጋፍ ያላቸው
ስለመሰለኝ አገር ውስጥ ለሚገኙ የግል ጋዜጦች በመስጠት አስተያየቴ እንዲወጣ ወይም በራዲዮ
ለማስነበብ አልደፈርኩም። ምክንያቱም ይህ ጽሁፍ አገር ውስጥ እንኳን አገር ውስጥ እንዲወጣ ለማድረግ
ማሰቡ ብቻ እራሴን ለከፍተኛ አደጋ መዳረግ መሆኑን ስለተገነዘብኩ ነው።
ስለጻፍኩት አስተያየት አንድ የቅርብ ወዳጄ ለሆነ ሰው ሚስጢረን ሳጫውተው በአጋጣሚ ቤተሰቦቹን
ለመጠየቅ ወደ አሜሪካን አገር ይሄድ ስለነበር ማስታውሻህን ለማን እንደምሰጥ በእርግጥ ባላውቅም
በውጭ አገሮች ለሚገኙ የሬዲዮ ጣቢያዎች ፤ በግል እየታተሙ ለሚውጡ የግል ጋዜጦች ወይም
ለኢትዮጵያውያን የኢንተርኔት መድረክ ልኬ በውጭ አገሮች የሚገኙ ኢትዮጵያውያን ወገኖቼ
እንዲደርሳቸውና እንዲያነቡት ጥረት እንደሚያደርግ ቃል ገብቶልኝ ጽሁፉን ስጥቼዋለሁ።
ጽሁፉን ስታነቡት የስነ ጽሁፍ ስርአት ያልተከተለ መሆኑን ብታውቁም ቁም ነገሩን ተገንዝባችሁ ጽሁፌን
በውጭ የሚኙ ወገኖች እንዲያነቡት እንድታድርጉልኝ በደርግ ስርአት በከንቱ ደማቸው በፈሰሰው
ሰማእታት ስም እጠይቃለሁ።
የቀድሞ የደርግ መንግስት አገልጋይ የነበርኩ
ሻምበል አስተዋይ
2
ለጓድ ሻምበል ተስፋዬ ርስቴ
ከ1983 ዓ.ም. ወዲህ በደርግ ስርአት ስለነበረው የአገር መከላከያ ሚኒስቴር መ/ቤት አንዳንድ መኮንኖች
በወቅቱ ስለነበረው የመለዮ ለባሹ ሚናና ምን አይነት አመራር ይሰጥ እንደነበር ገመናቸውን ጭምር
በመጽሐፍ መልክ ጽፈው ህብረተስቡ እንዲያነበው ማድረጋቸው ይታወሳል። በተመሳሳይ በደርግ ስርዓት
ስለነበረው የአገር ውስጥ ጉዳይ ሚኒስቴር መ/ቤት የተጻፉ ጽሁፎች እንድነበሩ ሲታውቅ በቅርቡ እርስዎ "
ምስክርነት በባለስልጣናቱ አንደበት" በሚል ርእስ መጽሐፍ መጻፍዎንና በመጻሕፍዎ ውስጥ በገጽ 160
እንደገለጹት የኢትዮጵያ ሕዝብ የራሱን ታሪክ ማወቅ ይገባዋል ብዬ ስለማምን ይህንኑ ለማሟላት ከኔ
የደረሱትን መረጃዎች ጊዜው ይፈቅዳል ብዬ ያመንኩባቸውን ሁሉ አውጥቻለሁ ብለዋል። በመጀመሪያ
ሁላችንንም እንኳን ደስ ያለን እላለሁ።
መጽሐፉን በመደጋገም አንብቤዋለሁ። በመጽሐፉ ውስጥ በደርግ ስርዓት በነበረው የአገር ውስጥ ጉዳይ
ሚኒስቴር መ/ቤት አማካኝነት ለአገርና ለሕዝብ የሚጠቅሙ ብዙ ተዳናቂና የስለላ ተግባሮች መፈጸሙን፣
ባንጻሩም በአገርና በሕዝብ ላይ ተፈጽመዋል ያልዋቸው ከፍተኛ የአገር ክህደት ወንጀለኞች ናቸው ብለው
የገለጿቸውን ፣ እንዲሁም በመከላከያ ሚኒስቴር የተለያዩ ማዕረግ የነበራቸው መኮንኖች ብዛት ያላቸው
የበታች ሹሞችና ወታደሮች ለአገራቸው የሚፈለግባቸውን ግዳጅ ከሕይወት መስዋእትነት ጀምሮ ከባድና
ቀላል የአካል ጉዳት የደረሰባቸው አባሎች እንደነበሩ አሁንም ከመሞት በላይና ከመኖር በታች ሆነው
የሚኖሩ እንዳሉ በተቃራኒው ከአገር ጥቅም በላይ የግላቸውን ጥቅም በማስቀደም በኢትዮጵያ ሕዝብ ላይ
የክህደት ወንጀል የፈጸሙ መኮንኖች ናቸው ያሏቸውን አንዳንዶቹን በስም ጠቅሰው እንድናውቃቸው
አድርገዋል።
ውድ ሻምበል ተስፋዬ ርስቴ
በእርስዎ የቅርብ አለቃዬ በነበሩትና በእኔ መሐል በእውቀት፣ በሥራ ልምድ፣ በማዕረግ መመጣጠን
አለመኖሩን እረዳለሁ። እርስዎ በመደበኛ እጩ መኮንንነት ተቀጥረው በኢትዮጵያ ፖሊስ ኮሌጅ ውስጥ
ይሰጥ የነበረውን የፖሊሲና የአካዳሚክ ትምህርት ለሶስት አመት ተምረው በመኮንንነት የተመረቁ ሲሆን፤
እኔ በፖሊስ ሠራዊት ውስጥ በተራ ወታደርነት ተቀጥሬ ከብዙ ዓመት አገልግሎት በኋላ ለበታች ሹሞች
ይሰጥ የነበረውን የሙያ ፈተና አልፌና በፖሊስ ኮሌጅ ውስጥ ይሰጥ የነበረውን የአጭር ጊዜ የሙያ
ትምህርት ተከታትዬ በመኮንንነት ተመርቄአለሁ።
እርስዎ በአዲስ አበባ ዩኒቨርስቲ ገብተውና ተምረው በሕግ የባችለር ዲግሪ ሲያገኙ እኔም እንደ አቅሚቲ
አዲስ አበባ ዩኒቭርስቲ በማታው የትምህርት ክፍለ ጊዜ በአማርኛ ይሰጥ የነበረውን የሕግ ትምህርት ተምሬ
በዲፕሎም ተመርቄያለሁ።
እርስዎ ወደ ቀድሞው ሶቪየት ሕብረት ተልከው ከፍተኛ የመረጃ ትምህርት ተምረው እንደተለመደው
ከፖሊስ ሠራዊት ወደአገር ውስጥ ጉዳይ ሚኒስቴር መ/ቤት ማዕከላዊ ምርመራ ድርጅት ተዛውረው
እንዲሠሩ ሲደረግ እኔም አገር ውስጥ በሚገኘው የመረጃ ትምህርት ማዕከል ተልኬ በመረጃ የሙያ
ትምህርት ከተከታተልኩ በኋላ ማዕከላዊ ምርመራ ድርጅት ተመድቤ የደርግ ሥርአት እስከወደቀ ድረስ
በመርማሪነት ሳገለግል ቆይቻለሁ።
3
እርስዎ ማዕከላዊ ምርመራ ድርጅት ውስጥ በመምሪያ ኃላፊነት የእኛ የመርማሪዎች ኃላፊና ተቆጣጣሪ
አልፎም ምርመራዎችን በማጠናከር የሚያረጋግጡ የነበሩ መሆኑ ግልጽ ሲሆን እኔም በመርማሪነት የረጅም
ዓመት የስራ ልምድ ያካበትኩ በመሆኔ እርስዎ አለቃዬ በጻፉት መጽሐፍ ላይ ግምገማ መሰል ጽሁፍ
ባቀርብ ቅር እንደማይሰኙ እምነቴ የፀና ነው።
ውድ አንባቢዎች
ሻምበል ተስፋዬ ርስቴ ስለአገር ውስጥ ጉዳይ ሚኒስቴር መ/ቤት ሲጽፉ በተለያዩ ገጾች የሚኒስትሩ
መ/ቤትንና በስሩ የነበሩት ልዩ ልዩ ድርጅቶችና ክፍሎች አጠራር የተለያዩ ስሞችን እየሰጡ ስለጻፏቸው
ለአንባቢዎች ግልጽ እንዲሆን በማለት የቀድሞውንና በደርግ ስርአት ይጠሩበት የነበሩትን ስሞች በመለየት
እንደሚከተለው ለመግለጽ እሞክራለሁ።
- ከ1966 ዓ.ም. በፊት አገር ግዛት ሚኒስቴር ተብሎ ይጠራ የነበረው በደርግ ስርአት አገር ውስጥ
ጉዳይ ሚኒስቴር
- ልዩ ካቢኔ ተብሎ ይጠራ የነበረው ድርጅት ውጭ አገሮች ጥናትና ምርምር ድርጅት
- የፖሊስ ሠራዊት ተብሎ ይጠራ የነበረው የአብዮታዊ ፖሊስ ሠራዊት
- የሕዝብ ፀጥታና ጥበቃ ተብሎ ይጠራ የነበረው የውስጥ ደህነነት
- በፖሊስ ሠራዊት ጠቅላይ አዛዥ ስር ይመራ የነበረውና የልዩ ቅርንጫፍ ተብሎ ይጠራ
የነበረው መምሪያ ለተወሰኑ ጊዜያት የውንብድና መቆጣጠሪያና መከላከያ በመጨረሻም
ማዕከላዊ ምርመራ ድርጅት ተብሎ እንዲጠራና ተጠሪነቱም በቀጥታ ለአገር ውስጥ ጉዳይ
ሚኒስቴር እንዲሆን ተወስኗል።
ይህ የአቋም ለውጥ የተደረገበት ዋናው ምክንያት የአገር ውስጥ ጉዳይ ሚኒስትሩ በቀጥታ ለመቆጣጠርና
ለማዘዝ እንዲያስችላቸው ነበር።
ውድ አንባቢዎች
 "ምስክርነት በባልስልጣናቱ አንደበት" በሚለው መጽሐፍ ላይ ላደረግኩት ግምግማ " ተዘግቶ የነበረው
መጋረጃ ሲገለጥ" የሚል ርእስ የሰጠሁበት ዋናው ምክንያት እነ ሻምበል አምሃ አበበና የመሳሰሉት
በመቶዎች የሚቆጠሩ ብዙ ወጣት መኮንኖች የበታች ሹሞችና ወታደሮች በኮርስ ወይም በቅርብ
ጓደኞቻቸው የሀሰት ጥቆማ ተካሂዶባቸው ህይወታቸው የተቀጨበት ፤ አካለ ስንኩላን የሆኑበት ምክንያት
ብዙ ሚስጢር መውጣት በመጀመሩ ነው።
ወደ መጽሀፉ ይዘት ከመግባቴ በፊት ግን ኮሎኔል መርሻ ወዳጆና አምባሳደር (አቶ) ሞገስ ሀ/ማርያም
በመጽሐፉ ጀርባ ላይ የሰጡት አስተያየት የድንቢጥ ምስክር አይጥ ሆኖ ስላገኘሁት ጥቂት ነገሮችን ማለት
እፈልጋለሁ።
ኮሎኔል መርሻ ወዳጆ በመጽሐፉ ሽፋን ላይ ስለመጽሐፉ የሚከተለውን አስተያየት ሰጥተዋል። " መጽሐፉ
ከእውነተኛ ምንጭ የፈለቀ በመሆኑ የደርግን አመራር ጊዜ ቁልጭ አድርጎ የሚያሳይ መጽሐፍ ነው"
ብለዋል። ኮሎኔል መርሻ ወዳጆ ለብዙ ዓመታት ፖሊስ ኮሌጅ ውስጥ በመምህርነት ያስተምሩ እንደነበር
እኔንም ጀምሮ በእጩ መኮንነት በምሰለጥንበት ወቅት ያስተምሩኝ ስለነበር ትልቅ አክብሮት አለኝ ።
4
ሆኖም በሰጡት አስተያየት ምንም እንኳ መጽሐፉ በርካታ ከእውነት የራቁ አሉባልታዎችን ያካተተ ሆኖ
ሳለ ከእውነተኛ ምንጭ የሚለው አነጋገራቸው እውነተኛነቱን የማያመለክት ቢሆንም መጽሐፉ የደርግን
አመራር ጊዜ ቁልጭ አድርጎ የሚያሳይ ነው ማለታቸው ግን እውነትን ተናግሮ ከመሸበት ማደር የሚለውን
ይትበሃል አስታውሶኛልና በግሌ አመሰግናቸዋለሁ።
አምባሳደር ሞገስ ሀ/ማርያም ደግሞ የሚከተለውን አስተያየት ሰጥተዋል። " ሻምበል ተስፋዬ ርስቴ የደርግ
መንግሥት ታሪክ ለመክተብ በየትኛውም ቦታ ቢሆን የማይገኘውን እድል ተጠቅመውበታል።
በተጨማሪም የተለያዩ መጽሐፍትን አንብቦ በዋቢነት አጣቅሷል። በሶስተኛ ደረጃ በስራ ምክንያት
ሁኔታዎችን ለመገንዘብ ስለተቻለ የተሟላ ዝግጅት ሆኖለታል። እናም ይህ ታሪክ ተዝቆ የማያልቅን የወርቅ
ማእድን ይመስላል" ብለዋል። ውድ አንባቢዎች - አምባሰደር ሞገስ ሀ/ማርያምን በሚመለከት የውጭ
ጉዳይ ሚኒስቴር አባል ሆነው እንዴት አስተያየት ሊሰጡ እንደቻሉ ግር ብሎኝ ነበር። በአስተያየታቸው
ውስጥ ተስፋየ ርስቴን በአንድ መ/ቤት ስንሠራ አውቀዋለሁ በማለታቸው ስለ ማንነታቸው ለማወቅ ጉጉት
አድሮብኝ በአደረጉት የመረጃ ግኝት በቀ.ኃ.ሥ. የዘውድ አገዛዝ ጊዜ ልዩ ካቢኔ በኋላም ውጭ አገሮች
ጥናትና ምርምር ተብሎ ይጠራ ከነበረው ድርጅት ውስጥ ያሳዩት በነበረው የሥራ ትጋትና ችሎታ እስከ
ም/ሚኒስቴርነት ማዕረግ የደረሱ በመጨረሻም አድርገውት ለነበረው ከፍተኛ አስተዋጽኦ በአምሳደርነት
ተሹመው ውጭ አገር ሄደው በማገልገል ላይ እያሉ የደርግ ስርአት በመገርሰሱ በአሁኑ ጊዜ የት እንዳሉ
ባላውቅም ከኢትዮጵያ ውጭ እንደሚኖሩ ተረድቻለሁ።
አምባሳደር ሞገስ የደርግን አስከፊና አሳፋሪ ታሪክ ተዝቆ የማያልቅ የወርቅ ማዕድን ከማለት ይልቅ
በአገራችን የደርግ ስርአት ከተመሰረተ ጀምሮ በብዙ ሺህ የሚቆጠሩ ኢትዮጵያውያን መለዮ ለባሾች፤
ወዛደሮች፤ ገበሬዎች፤ ምሁራኖችና ወጣቶች በየመንደሩ በአውራ መንገዶችና በተለያዩ ስውር ቦታዎች
ያለአንዳች ማስረጃና ፍርድ ፀረ ደርግ፤ ፀረ አንድነት ወዘተ…. በሚል የተጨፈጨፉና በየቦታው የተጣሉ
ኢትዮጵያውያንን የሚያስታውስ ተለቅሞ የማያልቅ የሰማእታት የአጽም ክምር ቢሉት የተሻለ ነበር
እላለሁ።
አንባቢያንን ላለማስልቸት በቀጥታ ወደ መጽሐፉ ግምገማ አልፋለሁ።
1. የጄኔራል አማን ሚካኤል አንዶም አሟሟትን በሚመለከት
ሻምበል ተስፋዬ ርስቴ ጄኔራል ሚካኤል አንዶምን በሚመለከት እንዲህ ብለዋል። " ጄኔራል አማን የጦር
አለቆችን ማነጋገር መጀመራቸው የደርግ አባላቱ ሲረዱ የፍርሃትና የጭንቀት ብርድ ውስጥ ከተታቸው።
ለአራተኛ ጊዜ ጄኔራል ግዛው በላይነህ በብዙ ጥረት በስልክ አግኝተው ሲያነጋግሯቸው ግዛው ' አገራችን
በእነዚህ ቂጣቸውን ባልጠረጉ ጨምላቆች ተመርታ ወደ ጥፋት መሄድ የለባትም፤ አንተም ሠራዊትህን
አዘጋጅና ይልቅ ተነሳ አሉ። ታዲያ ጄኔራል ግዛው በላይነህ ጄኔራል አማንን ይተዉ እንጂ እርስዎን ከዚህ
ታላቅ ቦታ ያስቀመጥዎት እኮ እነዚህ ቂጣቸውን ያልጠረጉ ያሏቸው ናቸው። እባክዎን ትእግስት ያድርጉና
ተባብረን ለአገር የሚበጅ ነገር እንስራ በማለት ለመሸምገል ሞክረው ሳይሳካላቸው ቀረ። ጄኔራል አማንና
ጄኔራል ግዛው ያደረጉት የስልክ ንግግር ከደህንነቱ ተጠልፎ በደህንነቱ ቢሮ አማካኝነት ለሻለቃ መንግስቱ
ደረሰ። ይህ በሁለቱ ጄኔራሎች መሀል የተደረገ የስልክ ልውውጥ ጄኔራል ግዛው በላይነህ በደርግ
እስከመጨረሻው የተከበሩ እንዲሆኑ የጄኔራል አማን ሚካኤል አንዶም መጨረሻ ቅጽበታዊ እንዲሆን
የፖለቲካ ሁኔታው አስገደደ" (ገጽ 56) " ይህን መልእከት የጠለፈው ልዩ ካቢኔ በወታደራዊ አስተዳደር
5
ወቅት የውጭ አገሮች ጥናትና ምርምር ድርጅት የሚባለው የውጭ መረጃ (Positive Intelligence) ቢሮ
ነው" (ገጽ 155) ይላል.
አስተያየት
ውድ ሻምበል ተስፋዬ ርስቴ፦ ጄኔራል አማን ሚካኤል አንዶም በ1967 መጀመሪያ ወራት የአገሪቱ ርዕሰ
ብሔር በሆኑ በጥቂት ወራት ውስጥ የደርግ አባላቱ አገርን ለመምራት ብቃት እንደሌላቸው አገሪቱም በነሱ
ተመርታ ወደጥፋት መሄድ የለባትም ማለታቸው አገራችን አሁን ከደረሰችበት እውነታ ጋር ሲመዛዘን
ትክክለኛ ትንበያ የተናገሩ አይመስልምን?
ሻለቃ መንግስቱ ኃይለማርያም በህይወት ከሌሉት ከኮሎኔል ዳንኤል አስፋውና ከጥቂት የደርግ አባሎች
ጋር ብቻ ተመሳጥረው ጄኔራል አማን እንዲገደሉ ያስደርጋሉ። በማከታተልም በፈፀሙት አስደንጋጭ
እርምጃ በደመነፍስና በመደናበር ይመስላል ወይም አጥፍቶ መጥፋት ከሚለው ምሳሌ ጋር በሚመሳሰል
መልኩ በቀ.ኃ.ሥ. ስርአት ሚኒስትሮች፤ ም/ሚኒስትሮች፤ በተለያዩ የመንግስት መዋቅር ውስጥ በኃላፊነት
ያገለግሉ በነበሩ የሲቪልና ከፍተኛ የወታደራዊ እውቀትና ልምድ በነበራቸ ጄኔራሎችና ከፍተኛ መኮንኖች
ላይ ያለፍርድ እንዲረሸኑ ማድረጋቸው ሻለቃ መንግሥቱና አብዛኞቹ የደርግ አባላት አገርን ያህል
ለመምራት ብቃት የሌላቸው ናቸው ከማለትም በላይ በአእምሮ ሕመም የተለከፉ አይነት ፍጡሮች
አይመስሉዎትምን?
ጄኔራል አማን ሚካኤል አንዶም የደርግን ስርአት ለመቀየር የነበረው እቅዳቸው ሊከሽፍ የቻለው በአገር
ውስጥ ጉዳይ ሚኒስትር የውጭ አገሮች ጥናትና ምርምር ተብሎ ይጠራ የነበረው ድርጅት ስልክ በመጥለፍ
ባስተላለፈው ሪፖርት መሠረት መሆኑን ሻምበል ተስፋዬ ርስቴ ልብ ሊሉት ይገባል እላለሁ።
2. የግንቦት 8 1981 የመፈንቅለ መንግሥት ሙከራን በሚመለከት
የመፈንቅለ መንግሥት ሙከራውን አስመልክቶ እንዲህ ብለዋል። " የሆስፒታል ሴራ ፦ የመፈንቅለ
መንግሥት ለማድረግ ሴራ ሲያራምዱ የነበሩ ከፍተኛ መኮንኖች በ1979 ዓ.ም. ሁለተኛ መንፈቅ አንዱ
አጋማሽ ጦር ኃይሎች ሆስፒታል ለህክምና ገብተው ተኙ። አላማቸውን ዳር ለማድረስ በህክምና ሰበካ
ሆስፒታል ውስጥ ጄኔራል መርዕድ ፤ ተካልኝ ንጉሤ በዋናነት የሚጠቅሱ ሲሆን ሌሎች ደግሞ እነዚህን
ታካሚ መኮንኖች ለመጠየቅ ወደሆስፒታሉ እየገቡ አላማቸውን ከግቡ ለማድረስ ጥረት አድርገዋል።
በታካሚነት ሽፋን ሆስፒታል ውስጥ ሲሰባሰቡ መንግስትም የራሱን ታማኝ ባለሥልጣናት በህመም ሽፋን
እንዲተኙ አድርጎ የከፍተኛ ጄኔራሎችን እንቅስቃሴ ይከታተል ነበር። ከፍተኛ ጄኔራሎች ከተኙበት
ክፍሎች ከተቀበሩ የኤሌትሮኒክስ መሣሪያዎችና ስልኮችን በመጠቀም ያደረጉትን ንግግርና የሰጡትን
መመሪያ በቴክኒክ የመረጃ አሰባሰብ ስልት የኢንተለጀንሱ ስብስብ ተጧጡፎ እንደነበር የኢንተለጀንሱ ቢሮ
ሚኒስትር አረጋግጠዋል።"
6
"ደህንነቱ ልዩ ልዩ ባለሙያዎች በክትትል፤ በስልክና ፖስታ በመጥለፍ ቢሮዎች ውስጥ ልዩ ልዩ ዘመናዊ
የስለላ መሣሪዎችን በማስቀመጥ የመፈንቅለ መንግሥቱ ግልበጣ አመጽ ተባባሪ በመሆን ሚስጢር ያሾልኩ
ከነበሩ መኮንኖች ያገኘው ከነበርው ኢንተለጀንስ በተጨማሪ ነው።" (ገጽ 183-184)
አስተያየት
በ1966 ዓ.ም. ተቀጣጥሎ ለነበረው ሕዝባዊ አመጽና አብዮት የመለዮ ለባሹ ክፍል የተወሰነ አስተዋጽኦ
ማድረጉ ሐቅ ነው።
በወቅቱ የአገር ውስጥ ጉዳይ ሚኒስቴር መ/ቤትን በሰው ኃይል ለማጠናከር በሚል አብዛኛዎቻችን ከልዩ
ልዩ የጦር ክፍሎችና ከፖሊስ ሠራዊት ተዛውረን የመጣን ሲሆን ከመሥሪያ ቤቴ የሰው ኃይል ሲነፃፀር
ብዛት ባይኖራቸውም በተለያዩ የትምህርት ዘርፎች በዶክትሬት፣ በማስትሬት፣ በባችለር ዲግሪ ከዚያም
ዝቅ ሲል በዲፕሎማ የተመረቁ በተጨማሪ ብዛት ያላቸው ሠራተኞች ወደ ተለያዩ ሶሻሊስት አገሮች
ተልከው የመረጃና የሶሻሊስት ርእዮተ ዓለም ትምህርት የተክታተሉ አባሎች እንደነበሩ ከዚያም በላይ
የብዙ አመት የሥራ ልምድ ያካበቱ ሠራተኞች እንደነበሩ ሐቅ ነው።
ከ1966 ዓ.ም. እስከ 1980 ዓ.ም. ድረስ በነበረው ጊዜ መለዮ ለባሹ (ደርግ) የመንግስቱን የአመራር
ስልጣን ይዞ እንዲቆይ አብዮቱን በመንከባከብ ሽፋን የብዙ ኢትዮጵያውያን ደም በከንቱ ምፍሰሱን
አገሪቷም ኬድገት ይልቅ እየቆረቆዘች መሄዷን በሁልንተናዊ መልኩ ችግር ውስጥ እንደገባች አገሩቷም
የመገነጣጠል እድል ሊገጥማት እንደሚችል ጥቂት የደህንነቱ አባሎች የተረዱና ስጋት ያደረባቸው አባሎች
እንደነበሩ እሙን ነው። አብዛኞቻችን ግን በቂ ግንዛቤ እንዳልነበረን ሳስታውስ ሀፍረት ይሰማኛል። ሆኖም
በመሥሪያ በቱ ውስጥ በቁልፍ ቦታዎችና በአመራሩ ቁንጮ ላይ የነበሩ አለቆቻችን ከአለፈው
ስህቶቻቸው ተምረው እንዲሁም የነጄኔራል መንግሥቱ ንዋይ ፣ የእነ ጄኔራል ጽጌ ዱቡና የእነ ከኮሎኔል
ወርቅነህ ገበየሁና መሰሎቻቸውን አርአያ ተከትለው የሕዝቡም እሮሮ ተሰምቷቸው በግንቦት 8 ቀን 1981
ዓ.ም. በጄኔራል መርዕድ ንጉሤ፣ በጄኔራል ፋንታ በላይና መሰሎቻቸው የደርግን ሥርዐት ለመቀየር
አድርገውት ለነበረው ሙከራ ግቡን እንዲመታ ከማድርግ ይልቅ እንዲክሽፍ ለማድረግ ከፈተኛውን ሚና
ተጫውቷል። በውጤቱም ብዙ የወታደር ሙያ እውቀት ልምድ ችሎታ የነራቸው መኮንኖቻችንን
አጥተናል። በሰሜን በኩል የነበረው የኢትዮጵያ ጦር መፈረካከስና መበተን የጀመረው ከግንቦት 8 ቀን
1981 በኋላ እንደሆነ ግልጽ ነው። ይህም ሊሆን የቻለው ከራስ ወዳድነት ከአገሪቱ አጠቃላይ ጥቅም ይልቅ
የጥቂት የደርግ አባሎችንና የራሳቸውንንም ጥቅም ለማስጠበቅ ከነበራቸው ጉጉት ጥቂቶቹ ደግሞ ካለፉት
ብዙ ዓመታት ጀምሮ የምዕራባውያን አገሮች ቅጥረኞች ስለነበሩ ዋና ተልእኮዋቸው ሕዝባውያን አብዮት
ከማሰቀልበስ በቀር ሌላ አማራጭ ስላልነበራቸው ሆን ተብሎ የተፈጸመ ፀረ ሕዝብ ድርጊት ነው የሚሉ
ብዙ ሰዎች ይናገራሉ። ለዚህም ዋና ማረጋግጫው ሻምበል ተስፋዬ ርስቴ በፃፉት መጽሐፍ ውስጥ
ተቀንጭበው የተጻፉት በቂ መረጃዎች ናቸው። ከዚህ በተጨማሪ በአቶ ግርማ ዋቅጅራ ይመራ የነበረው
ልዩ አቃቤ ሕግ በእነ ኮሎኔል መንግሥቱ ኃይለማርያም ላይ የቀረበው ክስና የፌዴራሉ ከፍተኛ ፍ/ቤት
የሰጠውን (ብይን ውሳኔ ሙሉ በሙሉ የተሟላ ነው ባይባልም በደርግ ሥርዐት ተፈጽመው ነበር
ስለተባሉት ወንጀለኞች የሚያብራራ ስለሆነ አንባቢዎች ጥራዙን ፈልጋችሁ ማንበቡ ከፍተኛ ጠቀሜታ
አለው የሚል እምነት አለኝ።
7
3. ቀድሞ ስሙ ልዩ ካቢኔ በደርግ ሥርዓት ውጭ አገሮች ጥናትና ምርምር ተብሎ ይጠራ የነበረውን
ድርጅት በሚመለከት፤

ይህን ድርጅት አስመልክቶ ፀሐፊው እንዲህ ብለዋል። " የኢትዮጵያ የውጭ መረጃ ድርጅት
ሠራተኞች ከጂቡቲ ሆነው በወኪሎቻቸው የሱማሌን የጦር ቢሮ ቦርቡረው ምስጢር ቃርመዋል።
የኢትዮጵያ አየር ኃይል ኢላማውን አስተካክሎ መምታት የተሳካላትም የመረጃው ድርጅት
ባቀረበለት መረጃዎች መሠረት ውጊያዎችን (Operations) በመንደፍ ነበር። የሱማሊያ ሚስጢር
በመስኮብ አማካሪዎች ተገኘ የሚሉ ሰዎች አሉ። መገኘቱ ባይታበልም ዋናው ምንጭ ግን የራሳችን
የኢትዮጵያ የውጭ መረጃ ቢሮ ነበር። የድህነነቱ መሥሪያ ቤት ውስጥ ምክትል ሚኒስቴር የነበሩት
ባለሥልጣን ይህን አስመልክቶ የኢትዮጵያ አየር ኃይል መሥሪያ ቤት ተደጋጋሚ ምስጋና
ያቀረበላቸው መሆኑን ይናገራሉ።" ብለዋል።
አስተያየት
በእርግጥም የውጭ መረጃ ሠራተኞች ጂቡቲ ሆነው የሱማሌን መንግሥት የጦር ቢሮ ቦርቡረው
ውጤት አስገኝተዋል የሚለው እውነትነት ካለው ሁላችንንም ማለትም በደህነነት መ/ቤት ውስጥ
የነበርነውን ሠራተኞች ሁሉ የሚያኮራን ነው።
ከ 1960 ዓ.ም. መጀመሪያ ዓመታት ጀምሮ ኤርትራን ለማስገንጠል የጀብሃና የሻዕቢያ ቡድን
አባሎች በኋላም ከ 1966 ዓ.ም. ወዲህ የሻዕቢያና የ ወያኔ ቡድን አባሎች በጋራና በተናጠል አገር
ውስጥ በስውር ይንቀሳቀሱ እንደነበር በተመሳሳይ ጂቡቲ ኬኒያ ሱማሌና በተለይም ሱዳን ውስጥ
ጽሕፈት ቤቶቻቸውን ከፍተው በከፍተኛ ደረጃ ፀረ ኢትዮጵያ እንቅስቃሴ ሲያደርጉ እንደነበር
ይታወቃል። በተጨማሪም በተለይም ከኤርትራ አዋሳኝ በሆኑ የሱዳን ከተሞችና መንደሮች ውስጥ
ቁሳቁሶችን፤ ቀለቦቻቸውን፤ ልዩ ልዩ ከባድና ቀላል የሆኑ የጦር መሣሪያዎችን ያከማቹ የነበር ግዙፍ
የሆኑ መጋዘኖች እንደነበሯቸው። ያከማቿቸው ንብረቶችና የጦር መሳሪያዎች በነበራቸው ከባድና
መለስተኛ በሆኑ የጭነት ተሽከርካሪዎቻቸው ወደሰሜኑ የኢትዮጵያ ጠረፍ ከተሞች ከዚያም
ሠራዊቶቻቸው ይገኙበት ወደነበሩ ልዩ ልዩ ቦታዎች አሰርገው ያስገቡ እንደነበር በገሃድ ይፋ
እየሆነ ይነገራል። ምነው ታዲያ የኢትዮጵያ የውጭ መረጃ ቢሮ ሠራተኞች አገር ውስጥ በስውር
ይንቀሳቀሱ የነበሩትን የሻዕቢያና የወያኔ አባሎች ግንኙነታቸውን ስልክ በመጥለፍ እንዲያዙ ወይም
እንቅስቃሴያቸው እንዲገታ አላደረጉም። ምነው ጂቡቲ ውስጥ ፈጽመነዋል እንደሚሉት የሻዕቢያና
የወያኔ ቢሮዎችና ጽሕፈት ቤቶቻቸውን ቦርቡረውና እንቅስቃሴዎቻቸው እንዲገታ አላደረጉም።
ምነው በኢትዮጵያ ጠረፎች አካባቢ ነበሩ የተባሉትን መጋዘኖቻቸው ተሽከርካሪዎቻቸውን
የሚወድምበትን እቅዶች በመንደፍ ለኢትዮጵያ አየር ኃይልም ሆነ ተመሳሳይ ግዳጅ ለመፈጸም
ብቃትና ችሎታ ለነበራቸው( አየር ወለድ) ይባሉ ለነበሩ የጦር ክፍሎች መረጃው እንዲረጋግጥ
አልተደረገም ወይስ የውጭ መረጃ ድርጅት ሠራተኞች ሻዕቢያንና ወያኔን እንዳይከታተሉ ማዕቀብ
ተጥሎባቸው ይሆን? ሻምበል ተስፋዬ ርስቴ በጻፉት መጽሐፍ በገጽ 141 የውጭ አገሮች ጥናትና
ምርምር ድርጅት ተወካይ ከአሜሪካን ከእስራኤልና ከምዕራብ ጀርመን የመረጃ ተወካዮች ጋር
ውጭ አገሮች ጥናትና ምርምር ድርጅት ውስጥ እየተገናኙ ውይይት ያደርጉ እንደነበር ገልጸዋል።
8
ወያኔና ሻዕቢያ ይመለከቱ የነበሩ መረጃዎች ይፋ እንዳይወጣና እርምጃ እንዳይወሰድባቸው
አፍነው የሚያስቀሩ ኃይል ነበርን? ወይስ ሕዝባዊ ለውጥና እንቅስቃሴ ግቡን እንዳይመታ ደህንነት
መ/ቤት ውስጥ በከፍተኛ ሥልጣን ላይ የነበሩ ግለሰቦች ቡድኖች ነበሩ? የተቀረውን ግንዛቤና
አስተያየት ለአንባቢዎች እተዋለሁ።
በገጽ 141 ላይ ፀሐፊው ስለውጭ መረጃ ብሮ የሚከተለውን ጽፈዋል።
 " የውጭ መረጃ ቢሮ ብዙ ቁም ነገሮችን ሠርቷል። እርሳቸው ፕሬዚዳንቱም የመረጃውን ጥንካሬ
አልካዱትም። የኢትዮጵያ መረጃ ቢሮ አብክሮ ሁኔታዎችን ተገንዝቦ ለፕሬዚዳንቱ አሳውቋል።
ፕሬዚዳንቱ አውቀው ስምምነታቸውን በመግለጻቸው ከአሜሪካው ሲ. አይ. ኤ. ተወካይ፤
ከእስራኤል ሞሳድ ተወካይና ከምዕራብ ጀርመን መረጃ ድርጅት ተወካይ ጋር ግንኙነት እንዲደረግ
ተፈቅዷል። በዚህ የተነሳ የነዚህ አገሮች የመረጃ ተወካዮች ከኢትዮጵያ የውጭ መረጃ ቢሮ
ተወካይ ጋር ውጭ አገሮች ጥናትና ምርመር ድርጅት ውስጥ እየተገናኙ ብዙ ውይይቶች
አድርገዋል። የውይይቶችም ጭብጥ ለፕሬዚዳንት መንግሥቱ በመረጃው ቢሮ የበላይ ባልሥልጣን
አማካኝነት ደርሰዋል። ከዚህ በመነሳት የእስራኤል የደህነነት (የሞሳድ) ባለሥልጣን በኋላ
በኢትዮጵያ አምባሳደር የሆነው በመረጃ ትምህርት ማዕከል ውስጥ እንዲኖር ተድርጎ ነበር።
ፕሬዚዳንቱ ፈቃድ በመስጠታቸው ሁለት ጊዜ የኢትዮጵያ መረጃ ቢሮ ልዑካን ወደ እስራኤል
ሄደዋል።"
አስተያየት
በ 1966 ዓ.ም. መጨረሻ ወራት ጀምሮ ፕሬዚዳንት መንግሥቱ ኃይለ ማርያም ከጥቂት የደርግ
አባሎች ጋር በመሆን ለምዕራባውያን አገሮች ቅጥረኞች በነበሩ ምሁራን እየታጀቡ ምክርም
እየተለገሳቸው አገር ወዳዱ፣ ኮሚኒስቱ፣ ቆራጡ፣ መሪያችን ሲባሉ እውነት እየመሰላቸው
ለአገራቸው ተቆርቋሪ የነበሩ ብብዙ ሺ የሚቆጠሩ ተራማጅ ምሁራንን ወጣቶችን ሥልጣኔን
ይቀናቀኑኛል ብለው የሚጠረጥሯቸውን መለዮ ለባሾችን ጭምር ሥልጣናችውን እስከሚለቁ በት
ጊዜያት ያስጨፈጭፉ እንደነብር ይታወቃል። በመጨረሻም በየካቲት ወር 1983 ዓ.ም. ገደማ
ፕሬዚዳንት መንግሥቱ በሥልጣን ዘመናቸው ብዙ ከፍተኛና ዘግናኝ የሆኑ ወንጀሎችን ስለፈጸሙ
ድርጊታቸውም ዓለም አቀፍ ፍርድ ቤት ሊያስቀርባቸው እንደሚችል አገሪቷም የእርስ በርስ
ጦርነት ውስጥ ልትገባ እንደምትችል ከፍተኛ ስጋት እንዳደረባቸው ቢሮዎቻቸውን ውጭ አገር
ጥናትና ምርምር ውስጥ አድርገው የነበሩት ፕሬዚዳንት መንግሥቱን የሚመለከት ብዙ የውጭ
መረጃ ቢሮ ብዙ ቁም ነገሮች ሠርቷል። የአሜሪካን፤ የእስራኤልና የምዕራብ ጀርመን መንግሥት
የመረጃ አማካሪዎች በፕሬዚዳንቱ ዙሪያ በነበሩ የቅርብ ሰዎች አማካኝነት ፕሬዝዳንት መንግሥቱ
እንዲያውቁት ያደርጋሉ በተከታታይም ከላይ የተገለጹት የውጭ አገሮች የመረጃ ሰዎች በአገሪቱ
ውስጥ የርስ በርስ ጦርነት እንዳያስከትል እንደ አማራጭ መፍትሔ ነው ብለው አቅርበዋቸው
ከነበሩት መሐል
- የኢትዮጵያ ሠራተኞች ፓርቲ (ኢሠፓ) ሌሎች የተቃዋሚ ፓርቲዎች በሙሉ የሚሳተፉትበት
ጊዜያዊ የሽሽግር መንግሥት እንዲመሠረት እንድሚያደርጉ፤
9
- ፕሬዚዳንት መንግሥቱ ኃ/ማርያም ሥልጣናቸውን በፈቃዳቸው እንዲለቁና ለዚህም
በሳቸውም ሆነ በመላ ቤተሰቦቻቸው ላይ ምንም አይነት ጉዳት ሳይደርስባቸው ወደፈለጉበት
አገር እንዲሄዱ እንዲያመቻቹላቸው፤
- በስደት በሚኖሩበት አገር የኑሮ ችግር እንዳይገጥማቸው ለህይወት ዘመናቸው የሚሆን በቂ
የሆነ በርካታ በሚሊዮን የሚቆጠር ገንዘብ እንደሚሰጣቸው ቃል የተገባላቸው ሲሆን
ፕሬዚዳንት መንግሥቱ በሥልጣን ላይ እያሉ በተለያዩ ሥፍራዎች ንግግር አድርገው
ማሳረጊያቸው ኢምፔሪያሊዝም ፣ ካፒታሊዝም፣ ፊውዳሊዝም፣ ይወድማሉ ፤ አንድ ጥይት
እስኪቀረኝ ለኢትዮጵያ እስክሞት እታገላለሁ እያሉ ይፎክሩ እንዳልነበር አለምንም ማንገራገር
ጥቂቶቹን የወንጀል ተባባሪዎቸውንና አጋሮቻቸውን እንኳን ሳያስከትሉ ሹልክ ብለው
ፈርጥጠው ከአገር መውጣታቸው ሠምተንና አይተን ታዝበናል። ስለዚህ የፕሬዚዳንት
መንግሥቱ ኃ/ማርያም ማንነትና የሚስጥር አማካሪዎቻቸው እነማን እንደነበሩ ከላይ
የተገለጸው ጥሩ ማስረጃ ነው እላለሁ። ለማጠቃለል ከላይ የተገለፀው አይነት ድርጊት ብዙም
ሳይቆይ ጠቅላይ ሚኒስትራችን መለሰ ዜናዊ ይፈጽሙታል የሚል እምነት ስላለኝ የወያኔ
የሲቪልና የጦር ባልሥልጣኖች እንደደርግ ባልሥልጣኖች በእስር ከመማቀቅ ወይም የክፉ
ሁኔታዎች ይግጥማቸው ይሆናል የሚል ስጋት ስላለኝ አሁኑኑ ከሠፊው የኢትዮጵያ ሕዝብ ጋር
ለመታረቅ እኚሁን አገር አጥፊ የሆኑትን አምባገነን መሪና ጥቂት አጫፋሪዎቻቸውን
የሚወገዱበትን መንግድ አንድትሹ በዚህ አጋጣሚ ላሳስባችሁና የግሌን ምክር አለግሳለሁ።
-
4. ሻምበል አመሃ አበበን በሚመለከት
ሻምበል ተስፋዬ ርስቴ ሻምበል አመሃ አበበን በሚመለከት እንዲህ ብለዋል።
" በጥር ወር መጀመሪያ 1969 ዓ.ም. ሻምበል አመሃ አበበ መንግሥተ አብ ባህሩና ቁምላቸው ተካ
ማይጨው አደባባይ አጠገብ ከምትገኘው ሜክሲኮ ባር ቡና ሲጠጡ ፀሐፊው አግኝቷቸዋል።
(ሻምበል ተስፋዬ ርስቴ ራሳቸውን ማለታቸው ነው) ሶስቱም መኮንኖች የኮርስ ጓደኞች ስለሆኑ
አብሯቸው በመቀመጥ ሻይ ሲጋበዝ አመሃና መንግሥተ አብ ስለመንግሥቱ ኃይለ ማርያም
በሥልጣን መቀረፍ ይወያዩ ስለነበር ለማዳመጥ በቅቷል። በዚህ ዕለት አመሃ አበበ ከአሁን በኋላ
መንግሥቱ ኃ/ማርያም ብቻውን ጦር አያንቀሳቅስም፣ ፋይናንስ አያንቀሳቅስም፣ የርሱ ሥልጣን
አብቅቷል። በማለት ለሶስታችን ነገረን። ፀሐፊው ለመሆኑ ዳንኤል አስፋው ከሻለቃው አጠገብ
እንዳለ ነው ወይስ ተቀይሯል ስል ጠይቄው አመሃ ዳንኤልን ተወው በማለቱ አትሳሳቱ ብዬው
ነበር።
ከ 15 ቀን በኋላ መ/አ አለማየሁ ኃይሌ ተገደለ፤ መንግሥተ አብ ባህሩ ታሠረ፤ አመሃ አበበ ህቡዕ
ገባ፤ ቁምላቸው ተካ በመንግሥቱ ኃ/ማርያም ትእዛዝ ዩጎዝላቪያ ለትምህርት ተላከ።
መንግሥቱ ኃ/ማርያም ከሟሂታቸው ላይ በኢሕአፓ ጥይት የተመቱ ዕለት ማታ ከስብስባ
ወጥተው ጉዞ መጀመራቸውን ለገዳይ ቡድኑ በስልክ የነገረው አመሃ አበበ ነው ተብሏል" ይላል።
አስተያየት

ሻምበል ተስፋዬ ርስቴ ስለነሻምበል አመሃ አበበ ሊገልጹ የፈለጉት-
10
- ሻምበል አመሃ አበበ የኢሕአፓ አባላ እንደነበር
- አራት ሆነው ስለሻለቃ መንግሥቱ ኃ/ማርያም ስልጣን መቀረፍ የተወያዩትን ሻምበል
ቁምላቸው ተካ ለደርግ ባለሥልጣኖች ሪፖርት ያደረጉ ለመሆኑ ለመግለጽ የሞከሩ ይመስላል።
በእርግጥ ከላይ ስማችሁ የተገለጸው መኮንኖች የአንድ ኮርስ መኮንኖች መሆናችሁን በወቅቱ
ሻምበል ቁምላቸው ተካና ሻምበል አመሀ አበበ አንድ ቤት ውስጥ ተከራይተው ይኖሩ እንደነበር
ይነገራል።
ከላይ ስማቸው የተገለጸው መኮንኖች ስለሻለቃ መንግሥቱ ኃ/ማርያም ሥልጣን መቀረፍ ከተወያዩ
ከ 15 ቀን በኋላ መቶ አለቃ አለማየሁ ኃይሌ ከተገደሉ ፤ ሻምበል መንግሥተ አብ ባህሩ ከታሠሩ፤
ሻምበል ቁምላቸው ተካ ከ15 ቀን በኋላ በሻለቃ መንግሥቱ ኃ/ማርያም ትእዛዝ ዩጎዝላቪያ
ለትምህርት ከተላኩ የሻምበል ተስፋዬ ርስቴ እጣ ፋንታ ምን እንደሆነ ሊታወቅ ወይም ሊገለጽ
የሚገባው ነበር። ነገር ግን ሊገልጹት ያልፈለጉ ይመስላል። በመሠረቱ አራት ሆናችሁ
የተወያያችሁበት እርስዎ ሊጠየቁበት የሚገባ አይመስልዎትም?
እርስዎ ሻምበል ተስፋዬ ርስቴ በወቅቱ እንዳልታሠሩ ይታወቃል። ስለዚህ ሚናዎ ምን እንደነበር
አንባቢ ለመገመት አያዳግተውም። እውነቶች በሽፍንፍን ሲታለፉ በተለይም እነሻምበል አመሃና
እርስዎም ባሉበት የተወያያችሁትን ጠቋሚው ሟች ሻምበል ቁምላቸው ተካ ብቻ እንደሆኑ
አድበስብሰው ለማለፍ መሞከር አግባብና ትክክል ስላልመሰለኝ እውነቱን እንደሚከተለው
ለመግለጽ እሞክራለሁ።
ሻምበል በኋላም ኮሎኔል ቁምላቸው ተካን የሟች ወቃሽ አያድርገኝና አራት ሆናችሁ
የተወያያችሁበትን በወቅቱ ሻምበል የነበሩት ቁምላቸው ተካ የቅርብ አለቃቸው ለነበሩት ኮሎኔል
ረፖርት ያደርጋሉ (ሹክ ይላሉ). በመቀጠልም እርስዎ ሻምበል ተስፋዬ ርስቴም ውይይታችሁ ምን
ይመስል እንደነበር ለኮሎኔሉ ያረጋግጣሉ። ኮሎኔሉም ከሻምበል ቁምላቸው ተካና ከእርስዎ
የተቸራቸውን ኢንፎርሜሽን ለአንድ የደርግ አባል ሪፖርት ያደርጋሉ። ጥር 26 ቀን 1969 ዓ.ም.
የመንፈንቅለ መንግሥት ሙከራ ሊያካሂዱ የነበሩ ጄኔራል ተፈሪ በንቲ ጨምሮ የደርግ አባሎች
ለምሳ ያሰቡንን ቁርስ አደረግናቸው በሚል በሻለቃ መንግሥቱ ኃ/ማርያም ትዕዛዝ የሞት ቅጣት
ይወሰድባቸዋል። ከላይ ለመግለጽ እንደሞከርኩት በመጀመሪያ ከእርሶና ከሻምበል ቁምላቸው ተካ
ያገኙትን ኢንፎርሜሽን ለደርግ ባለሥልጣን ሹክ ብለው የነበሩት ኮሎኔል ወዲያው ወደ ሲቪል
የመንግሥት መ/ቤት ምክትል ሚኒስትርነት ይሾማሉ። እርስዎም እንደገለጹት ሻምበል ቁምላቸው
ተካ ለትምህርት ወደ ቀድሞው ዩጎዝላቪያ ሲላኩ በተከታታይ ወቅት እርስዎም ሻምበል ተስፋዬ
ርስቴ ለከፍተኛ የመረጃ ትምህርት ወደ ቀድሞ ሶቪየት ሕብረት እንዲሄዱ ያደርጋል። ከሶቪየት
ሕብረት እንደተመለሱ ከፓሊስ ሠራዊት ወደ አገር ውስጥ ጉዳይ ሚኒስቴር መ/ቤት ተዛውረው
ማዕከላዊ ምርመራ ድርጅት ውስጥ ይሠሩ እንደነበር ከእርስዎ ጋር አብረን እንሠራ የነበርነው
ቀርቶ በወቅቱ ፖሊስ ሠራዊት ጠቅላይ መምሪያና አዲስ አበባ ፖሊስ ውስጥ ይሠሩ የነበሩ
የፖሊስ አባሎች ያወቁት የነበረ ገሀድ መሆኑን የዘነጉት ይመስለኛል።
በዚህ አጋጣሚ የእኔን ጽሁፍ ለማንበብ እድል የገጠማችሁና ሚስጥሩን ከእኔ በተሻለና በተብራራ
መልኩ ለመግለጽ የምትችሉ ብዙ የፖሊስ ሠራዊት አባሎች የነበራችሁ መሆናችሁ ስለሚታወቅ፤
11
- በሀሰት ፀረ ደርግ አቋም አላቸው በሚል በደርግ የተጨፈጨፉ፣ የአካል ጉዳት የደረሰባቸው
የሠራዊቱ አባሎች የነበሩ ማንነታቸውን፤
- በሀሰት ጥቆማ ለብዙ የፖሊስ አባሎች መሞት፤ እስራትና ስደት ምክንያት የነበሩት ሻምበል
ቁምላቸው ተካና ሻምበል ተስፋዬ ርስቴ ብቻ ሳይሆኑ ብዙ መሰሎቻቸው ስለአሉ ይህ
የሚስጥር መጋረጃ በመከፈቱ ማንነታቸውንና ተግባራቸውን ማለት በነማን ላይ ጠቁመው
እንዳስያዙና መሰል መረጃዎችን እንድትጽፉና የኢትዮጵያ ሕዝብ በይፋ እንዲያውቀው
እንድታደርጉ አለአግባብ ሕይወታቸው ባለፈውና አካለ ስንኩሎች ሆነው በሕይወት በሚገኙ
የሠራዊቱ አባሎች በነበሩት ስም እማፀናለሁ።
ስለ አገር ውስጥ ጉዳይ ሚኒስቴር መ/ቤት ቅድሚያ ሠጥቼ አስተያየቴን ልጽፍ የፈለኩት በመዋቅሩ ውስጥ
አገለግል ስለነበር ግንዛቤ አለኝ በማለት ሲሆን ስለ መከላከያ ሠራዊታችን የጠለቀ እውቀት ባይኖረኝም
ሻምበል ተስፋዬ ርስቴ ስለመከላከያ ሠራዊታችን የፃፉትን መሠረት በማድረግ ያለኝን አስተያያት
በማከታተል እንደማቀርብ ቃል እገባለሁ። ቸር ይግጠመን
ሻምበል አስተዋይ


ዳግማዊ ምኒልክ
ከታሪካቸውና ከሙያቸው።




ከግዛው ኃይለ ማርያም፡
ተዘጋጅቶ።

የዳግማዊ ምኒልክ መታሰቢያ ድርጅት፡
አሳተመው።

አዲስ አበባ ታኅሣሥ ፫ ቀን፡፲፱፻፶፮ ዓ.ም

በግርማዊ ቀዳማዊ ኃይለ ሥላሴ ንጉሠ ነገሥት ዘኢትዮጵያ በ፴፬ኛው ዘመነ መንግሥት
፲፱፻፶፮ ዓ.ም ይህ መጽሐፍ በብርሃንና ሰላም ማተሚያ ቤት ታተመ።



ይህንን « ዳግማዊ ምኒልክ ፦ ከታሪካቸውና ከሙያቸው » የተባለውን መጽሐፍ በግርማዊ

ንጉሠ ነገሥት ቀዳማዊ ኃይለ ሥላሴ መልካም ፈቃድና የበላይ ጠባቂነት የተቋቋመው የዳግማዊ ምኒልክ መታሰቢያ ባለአደራ ቦርድ አሳተመው። የመጽሐፉ ባለንብረትና ባለመብት የመታሰቢያ ቤቱ ባለአደራ ቦርድ ብቻ ስለ ሆነ ከዚህ ባለአደራ ቦርድ ፈቃድ ካልተገኘ በተቀር ከመጽሐፉ በሙሉም ሆነ በከፊል ለማሳተም ለመተርጐምና ወይም በማንኛውም ረገድ ለማብዛት በሕግ ክልክል ነው።


መግለጫ።


በግርማዊ ንጉሠ ነገሥት ቀዳማዊ ኃይለ ሥላሴ የበላይ ጠባቂነት የሚመራውን የዳግማዊ ምኒልክ የዘለዓለም መታሰቢያ የሆነውን ድርጅት ሥራ እንዲያካሂድ በበላይ ጠባቂው በግርማዊነታቸው መልካም ፈቃድና ትእዛዝ ኃላፊነት የተጣለበት የመታሰቢያ ቤቱ ባለአደራ ቦርድ ከአደራዎቹ መካከል አንደኛው የዳግማዊ አጤ ምኒልክ ሙያና ታሪክ በሚገባ ተጠብቆ ተሟልቶና ተስፋፍቶ ከትውልድ ወደ ትውልድ ሲተላለፍ እንዲኖር ማድረግም ስለ ሆነ ይህ « ዳግማዊ ምኒልክ - ከታሪካቸውና ከሞያቸው » በሚል አርእስት ከአቶ ግዛው ኃይለ ማርያም የተዘጋጀው ጽሑፍ ተስማሚ መሆኑን መርምሮ ከተረዳ በኋላ ለአዘጋጂው የድጃም ዋጋን በመክፈል የመጽሐፉን የባለቤትነት መብት ወሰደ።

የታላቁ ንጉሠ ነገሥት የግርማዊ ዳግማዊ አጤ ምኒልክ ሙያና ታሪክ በዚህ ብቻ ሊወሰን የማይችል በመሆኑ ወደፊት ሊታተም በመዘጋጀት ላይ ለሚገኘው ሙሉ የታሪካቸው መጽሐፍ ዋዜማ እንዲሆን ይህ ጽሑፍ ለባለታሪኩ ለዳግማዊ ምኒልክ ሃምሳኛ ዓመት (ኢዮቤልዩ) የዕረፍታቸው መታሰቢያ እንዲታተም አደረገ።

ይህንንም የግርማዊ ዳግማዊ አጤ ምኒልክን ሙሉ የታሪክ መጽሐፍ ለማዘጋጀት የሚደረገው ተግባር ተጠናቅቆ መጽሐፉ በቅርቡ ታትሞ ይወጣል።


መግቢያ።


ይህን የዳግማዊ ምኒልክን ዘመነ መንግሥት ታሪክ ስጽፍ ሌሎች ጸሐፊዎች በርሳቸው የተነሣ ከጻፉት የተለየና ያልታወቀ ብዙ ነገር ይገልጻል ብዬ አይደለም። መነሻ ሆኖ የቀሰቀሰኝዋናው ነገር ኢትዮጵያ ተቈራርጣ ወድቃ ከነበረችባቸው የተለያዩ ከሆኑ የመስፍንነትና ጥቃቅን የንጉሥነት ግዛቶች ውስጥ ሊያወጧት ከታገሉት ታላላቅ የኢትዮጵያ ነገሥታት

(አጤ ቴዎድሮስና አጤ ዮሐንስ) አንዱ መሆናቸው ነው። ከዚህ ተግባር ከፍ ያለው ወገን የደረሳቸውና ወደ ፍጻሜ ያደረሱት በመሆናቸው ትልቅነታቸውን በተቻለ መጠን ለመግለጥ ሞክሬያለሁ። በተቀረ ግን የዳግማዊ ምኒልክ ግዛትና የታሪክ ጊዜ በቅርቡ የነበረ ለአንባቢውም የታወቀና ያነበበው በመስማትም ዝናውን የሚያውቀው ስለ ሆነ እንግዳ ነገር ያገኝበታል ብዬ አይደለም። ቢሆንም ዋና ዋናው ተግባራቸው በተቻለ መጠን እንዳይቀር ደክሜበታለሁና የታሪክ አገላለጤ አካሄድ ለአንባቢው አሳብ የተስማማ እንዲሆን እመኛለሁ።

ግዛው፡ኃይለ ማርያም፡ሰራብዮን።




ምዕራፍ፡፩።
ዳግማዊ ምኒልክ፡፲፰፻፵፰ - ፲፱፻፮


፲፰ኛው መቶ ዘመን ኢትዮጵያ ተቈራርጣ ወድቃ ከነበረችበት ጥቃቅን የመሳፍንቶች ግዛትና ድንግርግር ካሉ እኔ ልግዛ ከማለት ጦርነቶች ልትወጣ የጀመረችበት ዘመን ነው። ከነዚህ የዘወትር ጦርነቶች ውስጥ ሊያወጧት የታገሉትና ያወጧትም ፫ ተራውን የነገሡ ነገሥታቶች በዚሁ መቶ ዘመን ውስጥ የተወለዱ ነበሩ። ከነዚህም ነገሥታት ወደፊት ታሪካቸውን ለመዘርዘር የተዘጋጀነው አጤ ምኒልክ በሺ፰፻፴፮ ነሐሴ ፲፪ ቀን ተወለዱ። ወደ እርሳቸው ታሪክሳንደርስ ግን ኢትዮጵያን ከዚህ ካልነው የመሳፍንቶች ግዛት ውስጥ አውጥተው አንድነት ያለው የንጉሠ ነገሥት ግዛትና ስፋት እንድታገኝ የሞከሩና ያያያዙም በቈራጥነታቸውና በጀግንነታቸው የታወቁት አጤ ቴዎድሮስ ናቸው። እርሳቸውም በዚሁ መቶ ዓመት መጀመሪያዐሥር ዓመቶች ውስጥ በሺ፰፻፲፪ ዓ፡ም ተወለዱ። የቋራው ባላባት የደጃዝማች ኃይሉ ልጅካሣ ቴዎድሮስ በተባለው ስም የኢትዮጵያ ንጉሠ ነገሥት ሳይሆኑ ለራስ ዓሊ እናት ለእቴጌ መነን አሽከርነት አድረው ነበር። በጀግንነታቸውና በደፋርነታቸው የተመሰገኑ ስለነበሩ በእቴጌ መነን እርዳታ የራስ ዓሊን ልጅ (፲፰፻፵፬ ዓ፡ም) ዳሩላቸው። ቈይተው ግን ከእቴጌ መነን ጋራ ተጣልተው ሸፍተው መጀመሪያ እቴጌ መነንን ቀጥለውም የጐጃሙን ገዢና ባላባት ደጃች ጎሹን በመጨረሻውም ራስ ዓሊን ተዋግተው ድል አድርገው የጎንደሩን ዐልጋ ያዙ። በጎንደርና በጎጃም የነበረውን ደጃዝማች ካሣ አይገዛንም የሚለውን የጦር ኃይል ሰብረው ድል አድርገው ግዛታቸውን አረጋገጡ። ወዲያውም ኀይላቸው እየታወቀና እየበረታ ሔደ። ካሣበገጠሙት ጦርነት ሁሉ ድል ያገኙ ነበር። በጎንደርና በጐጃም ገዢዎች የነበሩትን መሳፍንት ካሸነፉና ግዛታቸውን በእጃቸው ካረጉ በኋላ የካሣ ጦር ራሱን የቻለና የሚፈራ ሆነ። በሺ፰፻፵፯ ዓ፡ም የትግሬው ግዛት ተነጥሎ ቀርቶባቸው ስለነበር ዘመቱበት። ከደጃዝማች ውቤጋርም በጥር ፲፱ ቀን ከቧኺት ተራራ ሥር ደበላ ላይ ተዋግተው ደጃዝማች ውቤን ድል አድርገው አስረዋቸው ፯ሺሕ ጠመንጃና ሁለት መድፍ ማረኩ። ደጃች ካሣ በጎንደር በጎጃም በትግሬ ይገዙ የነበሩትን መሳፍንት ድል አደረጉና በዚሁ ዓመት በሺ፰፻፵፯ በጥር ፳፩ በደብረ አስቄ ከአባ ሰላማ ንጉሠ ነገሥት ቴዎድሮስ ተብለው ተቀቡ። በሰሜን ያሉትን የኢትዮጵያ አውራጃዎች አንድነት ያለው የንጉሠ ነገሥት ግዛት ካደረጉ በኋላ ከበሽሎ ወዲህ ያለውንም የሸዋ አውራጃ የንጉሡ ግዛት ወደ ጥንቱ የኢትዮጵያ ስፋት እንዲደረብ አሰቡበት። በዚያ ጊዜ በሸዋም እንደ ሰሜኑ የኢትዮጵያ አገሮች የመሳፍንት ግዛት ዘመን ነበር። ከኢትዮጵያው ባለ ዐልጋ ከሰሎሞኑ ዘር የሚወለደው የሸዋው መሳፍንት ዘር ከግራኝ ወረራ በኋላ ባለው ጊዜ ከአማራው ሸዋ አገር ውስጥ አንዳንድ የባላባትነት አገሮች ሲገዛ ቆይቶ እያደር እየበረታ ሔዷል ከጥቂት ተከታታይ መሳፍንቶች ግዛት በኋላም (በሺ ፰፻፴) ከሣህለ ሥላሴ ላይ ሲደርስ የአማራውን የሸዋ አገር ብቻ ሳይሆን ከጋላውም አገር ብዙው ወደ ሸዋ ግዛት ተጨምሮ እስከ አዋሽ ወንዝ ደርሰዋል። ሸዋ ይህን ስፋት በገኘበት በሣህለ ሥላሴ ግዛት ዘመን የጦሩ ኃይልና መንግሥቱ የደረጀ ሁኖ ነበር። ንጉሥ ሣህለ ሥላሴ በሚገዙት ሕዝባቸው ዘንድ የተወደዱ ነበሩ ዳኝነታቸውም አድላዊነት የሌለበት መሆኑ በጣም የታወቀ ስለነበረ ደንካሌዎች « ጥሩው የወርቅ ሚዛን » ይሏቸው ነበር ብለው በዘመናቸው ወደ ሸዋ የመጡ አውሮጳውያን መንገደኞች ጽፈዋል። ሣህለ ሥላሴ ፵፭ ዘመን ከገዙና የሸዋን ግዛት በተቻላቸው መጠን ካሰፉት በኋላ በሺ፹፵ ዓ.ም በጥቅምት ፲፪ ቀን ሞቱ።

ልጃቸው ኃይለ መለኮት የአባታቸውን ዐልጋ ያዙ። አንዳንዱን መልሶ ያመጸባቸውን የጋላ አገር ሰላሌንም ጭምር ካስገበሩ በኋላ ያባታቸውን ግዛት አንድ አድርገው ገዝተዋል። ጦራቸው ብርቱ ከመሆኑ የተነሣ ያመጸውን ሕዝብ ግን መሸፈቱ ራሱን ይጎዳው ነበር። ጦርነትን ለእንጀራው ማደጊያና ለጎጆው ማጀት መሙያ ያደርገው የነበረው የዚያን ጊዜው የአማራ ወታደር እንደዚህ ያለ ሲያገኝ ይደሰት ነበር። ዐምፆ ከተመታው አገር የመጣው የምርኮ ከብትና ሰው ስለሚመረቅለትም በሸፈተው አገር ላይ የሚደርሰው አደጋ ከባድ ነበር። ኃይለመለኮትም ስምንት ዓመት ያህል በንደዚህ ያለ አኳኋን ሸዋን ሲገዙ ቈይተው አጤ ቴዎድሮስዘመቱባቸው።




ምዕራፍ፡፪።
የአጤ ቴዎድሮስ ወደ ሸዋ መዝመት።


በሺ፰፻፵፰ ዓ፡ም አጤ ቴዎድሮስ በወሎ በኩል ወደ ሸዋ መጡ። ንጉሥ ኃይለ መለኮት ግን በዚህ ዓመት አስቀድመው ታመው ስለነበረ ራሳቸው በጦርነቱ ለመዋል ስላልቻሉ የጦር አለቆቻቸው ከአጤ ቴዎድሮስ ጋር በብርቱ ተዋጉ። የንጉሥ ኃይለ መለኮት ሞትም በጦርነት ጊዜና አገሩ በተወረረበት በአደጋ ጊዜ ውስጥ ስለ ነበረ ሕዝቡ እንዳይሸበር ብለው በሌሊት ወስደው ደብረ በግዕ ቀበርዋቸው።

ሸዋ ከጌታው ሞት በላይ የቴዎድሮስ ወረራም ስላስደነገጠው የደረሰበት የአደጋ ኀይል ከፍ ያለ ነበር። ከመጀመሪያው ድል በኋላም ከአጤ ቴዎድሮስ በመከራከር የመንግሥቱን ግዛት ለጌታው ልጅ በቴዎድሮስ ግዛት ሥር ለማስቀረት ቢሞክርም ሳይሆን ቀረ የዚያን ጊዜ የ፲፪ ዓመት ልጅ የነበሩትን ምኒልክን የአባታቸው አሽከሮችና ዘመዶቻቸው ይዘዋቸው ሸሹ።ከጥቂት ጊዜ በኋላ ግን አጤ ቴዎድሮስ የአባትህን እንደያዝክ እርጋ አባት የሌለህ እኔ አባት እሆንሃለሁና እኔን ደጅ ጥና። የሚል አዋጅ አስነግረው ስለ ነበረ ለልጅ ምኒልክም የአባታቸውን አገር ይሰጧቸዋል በማለት ዘመዶቻቸውና ያባታቸው አሽከሮች ይዘዋቸው ወደ አጤ ቴዎድሮስ ገቡ አጤ ቴዎድሮስ ግን በደስታ ተቀበሏቸውና የሸዋን ግዛት ለአጎታቸው ለአቶ ኃይሌ መርዕድ አዝማች ብለው ሰጥተዋቸው ምኒልክን ይዘው ሄዱ። (ይህ የሆነ በጥር ወር ነው) ይህ ሁሉ ሲሆን የንጉሥ ኃይለ መለኮት ወንድም አቶ ሰይፉ ለአጤ ቴዎድሮስ አልገቡም ነበር። መርዕድ አዝማች ኃይሌ በሣህለ ሥላሴ አልጋ ላይ በተቀመጡበት ጊዜ ሁሉ የአጤ ቴዎድሮስ ታማኝ ነበሩ። ስለዚህ መርሐቤቴን ይዘው ከነበሩት ከአቶ ሰይፉ ጋራ ጠብ ስለ ነበሩ የወገን ልዩነት ነበር። በየጊዜው መዛረፍና ግጭት አላቋረጠም። ሕዝቡም ከዚህ የተነሣ ችግር ስለመጣበት የሥቃይ ጊዜ ነበር።

ሺ፰፻፶፩ ቈይቶ ግን አጤ ቴዎድሮስ መርዕድ አዝማች ኃይሌን አገሩን በምስለኔነት ለአቶበዛብህ ሰጥተውት ነበር። ሕዝቡና ካህናቱም አቶ ሰይፉን ይወዷቸው ስለ ነበረ በኃይላቸው አንኮበር ከአባታቸው አልጋ ላይ ለመቀመጥ ሞከሩ። ለጊዜውም ከተማውን ይጠብቁ የነበሩት የአቶ በዛብህ ዘበኞች አልተቃወሙዋቸውም። አቶ በዛብህን በርትተው ተዋጉት። አቶ በዛብህም በሺ፰፻፶፪ ዓ፡ም እየደከመ ስለ ሄደ ርዳታ ለማግኘት ወደ አጤ ቴዎድሮስ ላከ። አጤ ቴዎድሮስም በሸዋ ውስጥ ህውከት እንደሆነና አቶ ሰይፉ ምስለኔያቸውን እንደወጉት ሰምተው ከመቅደላ ወደ አንኮበር መጡ። የአቶ ሰይፉ ጦር አጤ ቴዎድሮስን በጣም ጠንክሮ ተዋግቷቸዋል። ቢሆንም ከአጤ ቴዎድሮስ ጋራ ብዙ ጊዜ መከራከር የሚቻል አልነበረም አጤቴዎድሮስ አቶ በዛብህን በታማኝነቱ ከሸለሙና ካበረታቱት በኋላ በምስለኔነቱ መለሱት። አቶ በዛብህም ግዛቱን ለማጠንከርና የንጉሥነቱን ማዕረግ ቦታ እንደያዘ ለመቅረት ብዙ ደክምዋል።




ምዕራፍ፡፫።
የምኒልክ፡ከመቅደላ አምባ ማምለጥ።


ይህ ሁሉ ሲሆን ልጅ ምኒልክ በአጤ ቴዎድሮስ አደባባይ ለአንድ መስፍን በተገባ አያያዝ ተቀምጠው ነበር። ንጉሠ ነገሥቱም ልጃቸውን ወይዘሮ አልጣሽን ድረውላቸው ደጃዝማች ምኒልክ ተብለውአል። እናታቸው ወይዘሮ እጅጋየሁም በስደቱ ጊዜ ሁሉ ሳይለይዋቸው አብረው ይኖሩ ነበር። ቆይተው ግን በሸዋ ህውከት እየበዛ ስለሔደ ወደ አገራቸው ተላልከሃልተብለው ተጠርጥረው ከብዙ ሌሎች ባላባቶች ጋር መቅደላ ላይ በቁም እስርነት ይጠበቁ ነበር። አጤ ቴዎድሮስም በጌምድርና በትግሬ ባላባቶችና ሕዝቡ መክዳት ጀምረው ስለነበረ መቅደላን ዋና መቀመጫ ሰፈር አደረጉ። አገሩ ሁሉ ስለከዳቸውና አስረው አስቀምጠዋቸው በነበሩት ፈረንጆች የተነሣም የውጭ አገር ጦር ይመጣብኛል ብለው ይሠጉ ነበረ። አማቻቸውደጃች ምኒልክም እንደሚከድዋቸው መጠርጠራቸው አልቀረም። ደጃዝማች ምኒልክም ይህን ሳያስተውሉት አልቀሩም።

ከአንበሳው ከቴዎድሮስ እጅም ለማምለጥ የሚመቸው ጊዜ ይህ መሆኑን ቈርጠውበት ከ9 ዓመት ስደት በኋላ በነሐሴ ፲፪ ቀን (በሰኔ ፳፬ ቀን የሚሉም አሉ) ሺ፰፻፶፰ ዓ፡ም ከመቅደላ ለማምለጥ ቻሉ። በወረሂመኖ ባላባትና ገዥ በወይዘሮ ወርቂቱ ዕርዳታም ወደ ሸዋ ተመለሱ።አቶ በዛብህ ግን የሸዋውን ግዛትና አልጋ ለራሱ አስቦት ስለ ነበር ግድም ጋዲሎ ከሚባል ቦታላይ ምኒልክን አላስገባም ብሎ ለመውጋትና ለመያዝ ተሰልፎ ቆያቸውና ወጋቸው። ከአቶ በዛብህ ጋር ዘምቶ የነበረውም ጦር የሣህለ ሥላሴና የኃይለ መለኮት ስለ ነበረ በምኒልክ መምጣትም ስለ ተደሰተ አቶ በዛብህ ከመሸሽ በቀር ሌላ ተስፋ አልነበረውም። ለመንገሥ የነበረውም ተስፋ በዚህ ተፈጽሞ መጨረሻውን አገኘ።

በሺ፰፻፶፰ ዓ፡ም ምኒልክ ለጊዜው ይቃወማቸው የነበረው አቶ በዛብህ ከሸሸ በኋላና የሸዋ ሕዝብ ወደ አባታቸው አገር በደኀና መመለሳቸውን በዕልልታ ከአረጋገጠላቸው በኋላ ሥርዓተ ንግሥ ተደርጎላቸው በነሐሴ ፳፬ ቀን ዘውድ ደፍተው በአባታቸው አልጋ ተቀመጡ። ፱ኙየግድ ስደት ዘመንም በዚህ አለፈ።

በዚህ ጊዜ ምኒልክ ፳፩ ዓመታቸው ነበር። በዓመቱ አቶ በዛብህ ከምኒልክ ምሕረት አግኝቶ ታረቀ። በአቶ በዛብህ እንደራሴነት ዘመን ሸፍቶ አቶ በዛብህን ይወጋ የነበረው አቶ ጐበና ዳጪም ለምኒልክ ገብቶላቸው አጋፋሪ ሁኖ ነበር። የምኒልክና የበዛብህ ጠብ በግዛት የተነሣ ስለ ነበር የሚያዘነጋጋ አልነበረም። በዚህ ላይም ሐሜትና በክዳት መጠርጠር እየበዛ ስለሄደ አቶ በዛብህ በምክር ተይዞ የሞት ፍርድ ተፈርዶበት ተደበደበ። ምኒልክም ከዚህ ሌላ ምንም ጠንካራ የሚቃወማቸው ሰው በሸዋ አልነበረም። ከአቶ በዛብህና ከመርዕድ አዝማች ኃይሌ ጋር አብረው የነበሩትን ወታደርና ሹማምንቶችም ለመጉዳት አልተከታተሉዋቸውም። የሕዝቡንና የመኳንንቱን ልብ ለማረጋጋት ሲሉ ይህን ማድረጋቸውም ለወደፊቱ የአገዛዝና የአስተዳደር ዘዴያቸው ረድቶዋቸዋል።




ምዕራፍ፡፬።
የምኒልክ ዕድል መጀመር የኃይላቸው መደርጀት።


ምኒልክ በአባታቸው በሣህለ ሥላሴና በኃይለ መለኮት አልጋ ከተቀመጡ ወዲህ በተለመደው የንጉሥነት ስም መጠራት ጀመሩ። በዚህም የመንግሥታቸው መሠረት ጀመረ።የአጤ ቴዎድሮስ እሥረኛ ሁነው ታሞ (ወይም ታላሞ) ከምትባለው አምባ ላይ ታሥረው የነበሩትንመርዕድ አዝማች ኃይሌንም አምባዋን የሚጠብቁት ዘበኞች ይዘውላቸው ገቡ። ቀጥለውምመርሐ ቤቴን ካሳመኑ በኋላ በሸዋ የነበረው የአጤ ቴዎድሮስ ኃይል ወደቀ። ይሁን እንጂ ለወደፊቱ የአጤ ቴዎድሮስ ፍጻሜ እስኪረጋገጥ ድረስ ሥጋት አልቀረላቸውም። ቆይቶ ግን በሺ፹፷ ዓ፡ም በትግሬ በኩል አልፎ በጄኔራል ናፒር እየተመራ የመጣው የእንግሊዝ ጦር ከአጤ ቴዎድሮስ ጦር ጋር ተዋግቶ የአጤ ቴዎድሮስ የጦር አዝማች ፊታውራሪ ገብርዬ በጦርነቱ ወደቀ። የጄነራል ናፒር ጦርም አጤ ቴዎድሮስ እስካሉበት እስከ መቅደላ አምባ ገፍቶ መጥቶ የመጨረሻዎቹ ጀግኖች አሽከሮቻቸው አለቁ። ቈራጡ ቴዎድሮስም በሺ8)ራ ዓ፡ም ሚያዝያ ፮ ቀን እጄን አልሰጥም ብለው ራሳቸውን ከገደሉ በኋላ (ለምኒልክ) በቴዎድሮስ በኩል የነበረባቸው ሥጋት ቀረ። አቶ ዳርጌም መቅደላ በእንግሊዞች ከተያዘች በኋላ ወደ ሸዋ ተመለሱ። የእንግሊዝ ጦር አዛዥ ግን ከአጤ ቴዎድሮስ የማረከውን መሣሪያ ሌላም ከራሱ ጨምሮ ለሹም ተምቤን ካሣ (ቀደም ብለው ሸፍተው በገዛ እጃቸው ደጃዝማች ይባሉ ነበር።)ሰጣቸውና ሄደ። ከአጤ ቴዎድሮስ በኋላ የላስታው ዋግ ሥዩም ጐበዜ የኢትዮጵያ ንጉሠ ነገሥት ሆነው ከሺ፰፻፷፩-ሺ፰፻፷፬:3፡ዓመት ገዝተዋል። እርሳቸውን ግን አማቻቸው ደጃዝማች ካሣ ወግተው ድል አድርገው አሠርዋቸው። ደጃዝማች ካሣ አጤ ተክለ ጊዮርጊስን ድል ካደረጉ በኋላ በሺ፰፻፷፬ ጥር ፮ (፲፫ ወይም 5 ቀን) አክሱም ከአቡነ አትናቴዎስ (በአጤ ተክለ ጊዮርጊስ ዘመን የመጡ አዲስ ጳጳስ) ተቀብተው ንጉሠ ነገሥት ዮሐንስ ተብለው ነገሡ።

ከሺ፰፻፷-800604፡ድረስ በጐንደርና በትግሬ በቴዎድሮስ ተከታይነት አጤ ዮሐንስና አጤተክለ ጊዮርጊስ ሲሻሙ ንጉሥ ምኒልክ እንደ አባታቸው ግዛታቸውን ለማስፋት ወዲያውም ራሳቸውን ለማደርጀት ታጥቀው ተነሡ። እንደ እውነቱም ጊዜው በመጀመሪያ የአባቶቹን ግዛት ለማስፋት ራሱንም ከፍ ወዳለው ክብር ለማድረስ ተስፋ ያለበት ስለነበረ የያዝኩት ይበቃኛል ብለው የሚሰንፉበት አልነበረም። እንግዲህ በተፈጥሮው የአገር ማቅናት መንፈስ የነበረባቸውን በቴዎድሮስ አደባባይ ያደጉት ምኒልክ በጀርባቸው ያለው ጫን ያለ ባለጋራ የሚመጣበትን መንገድ አስቀድሞ መያዝ ነበረባቸው። ስለዚህ ንጉሥ ምኒልክ በ፲፰፻፷፬ አጤ ቴዎድሮስ በሞቱ በ፫ኛው ዓመት ወደ ወሎ ዘመቱ። ከወሎዋ ባላባት ከአባ ዋጠው እናት ከወይዘሮ መስተዋት ጋር ተዋግተው መስቀላን በኅዳር ወር ያዙ። ከዚያ ተመልሰውም የወሎንባላባቶች ለማስገበርና አገሩን ለመጠባበቅ እንዲመቻቸው ወረኢሉን ከተማ አድርገው ቈረቈ ሩ ከዚህ ጊዜ ጀምሮ የምኒልክ ዕድልና መደርጀት መሠረቱን ጣለ። ብልኅነትና እርጋታ ገንዘባቸው የነበሩት ንጉሥም ወደፊት እንደምናየው ባገኝዋቸው የጦር ድሎች የጦር መሪነት ኃይላቸው እየደረጀ ይሄዳል። በዚህ ዓይነትም አምስት ዓመት ያህል አገራቸውንና ጦራቸውን በማደርጀት ይቃወማቸው የነበረውንም ጠላት በመውጋትና በማሳመን በሸዋ ደጋና ቆላ አገር ግዛታቸውን ሲያደላድሉ ቆዩ።

በሺ፰፻፷፰ ይማሙ አባ ዋጠው (አመዴ) እንደ ገና አምጾባቸው ስለ ነበረ ደጃች ጐበናን ወደ ሜጫ ጋላ አገሮች አገር ለማቅናት ሰደው ራሳቸው ወደ ወሎ ዘመቱ። እንደ አጋጣሚ ይማሙ አባ ዋጠው የየጁውን ባላባትና ገዥ ደጃች ዘገየን ወግቶ ድል አድርጎ የማረከውን መሣሪያ ሲያስቆጥር ደርሰው እርሱን በፈረሰኛ ጦር መተው ድል አርገው መሣሪያውን ተረክበው (አባ ዋጠውን) እጁን ወሰዱ። (ጸ-ሐ-ት- ገብረ ሥላሴ) አበጋዝ ጓሊት የተባለው የመቅደላን አምባ ይጠብቅ የነበረው የአጤ ቴዎድሮስ የአምባው ሹም በአምባው ላይ ተርፎ የነበረውን መሣሪያና አምባውን ይረከቡኝ ብሎ ልኮባቸው በጅሮንድ ወርቄን ልከው አምባውንና የተገኘውን መሣሪያ ተረከቡ። ይህ ያልታሰበ የመሣሪያ ጭማሪና አምባውን መያዝ ለኃይላቸውመደርጀት ብቻ ሳይሆን ለስማቸው መግነንም የሚረዳ ሆነ። እንደዚህ ያለው ዘመቻ በዙሪያቸው ያለውን ወረዳ አገር ተሰምቶት ስለ ነበረ አንዳንዶቹ ወገን ያላቸው እንደ ደጃች ወሌ ያሉ ባላባቶች ገቡላቸው። ንጉሥ ምኒልክም ባላባቱን ማስደሰት ወገን ለማብዛት ጠቃሚ መሆኑን ያውቃሉና ደጃች ወሌን በየጁ ሾመዋቸው ተመለሱ።

በዚህ የወሎ ዘመቻ ከይማሙ አባ ዋጠው ጋር ይዋጋ የነበረው የግዛት ባላንጣው ይማሙ ሙሐመድ ዓሊም ገቡላቸው። በአገሩ ላይ ሲያልፉም አብሩዋቸው ላለ ሠራዊት ግብር ለማብላት እንዲደግሥ ታዞ ነበር። ኢማሙ አባ ዋጠውን ይዘው ሲመለሱ ግብር አግብተው ለእስላሙ ሕዝብም ራሱ የሚያርደው ፍሪዳ ሰጥተውት ክርስቲያኑንና እስላሙን ጐን ለጐን በአንድ ሥፍራ ግብር አበሉት ይባላል። ክርስቲያኑ ሠራዊታቸው እንዳይቀየምና እንዳይበሳጭባቸው ሲሉም « የወሎ ሕዝብ ነገ ክርስቲያን የሚሆን ወንድማችንና የምንጋባው ነው በመጠየፍ አታርቁት » ብለው በመምከር እንዲቀራረብ አድርገውታል ይባላል። እንደዚህ ያሉት የምኒልክ የብልኅነትና ሁለቱን በልማድና በሃይማኖት የተለዩ ወገኖች አንዱን ካንዱ እንዲስማሙ የማድረግ ዘዴ ቆይተው አጤ ዮሐንስ ወደ ወሎና ሸዋ በዘመቱበት ዘመን (በሺ፰፻፸፭) ያደረጉትን ይህንኑ የመሰለ የብልኅነት አሳባቸውን እናገኛለን። አጤ ዮሐንስ በሃይማኖት ምክንያት ሱረት የሚጠጣውን ሰው ክፉኛ ይቀጡ ስለ ነበረ ንጉሥ ምኒልክ እርሳቸውን ለመገናኘት ሊሄዱ ሲነሡ ለሠራዊታቸው « ሥንቅህን በአህያህ አመልህን በጉያህ » ብለው አዋጅ ነገሩ ይባላል።

በዚህም ሁሉ ላይ እስላሙንና ክርስቲያኑን ሕዝብ አማራውንና ጋላውን ተስማምቶ አንድ ሆኖ እንዲኖር የወገን ልዩነትንና የሃይማኖትን ልዩነት ሳይከታተሉ አንድ አድርገው ለማስተዳደር የቀናቸው ንጉሥ ሆኑ። ስለዚህም በዘመናቸው « አባ ዳኘው አባ ዳኘው ፍየልና ነብርን ባንድ አልጋ የሚያስተኛው » ተብሎ መገጠሙ በጊዜያቸው ያስተዳድሩበት የነበረውን ዘዴ በጉልህ ይገልጣል።




ምዕራፍ፡፭።
የአጤ ምኒልክ ወደ ሸዋ መዝመት የምኒልክ ኃይል መታወቅ።


በሺ፰፻፷፱ ዓ፡ም በጥቅምት ወር ጉመሮንና ችሀን ዘምተው አስገበሩ። በዚህ ዘመቻ ወታደሩያለ ትእዛዝ ከሠፈሩ ተነሥቶ ደጀን ሳያበጅ ወረራ ሄዶ ብዙ ሠራዊት ተጐዳባቸው። ንጉሡ ግን ይህን ሰምተው በሠፈር የቀረውን ጦር ይዘው ደርሰውለት አደጋ ጣዩን መትተው አዳኑት። ከዚህ ጊዜ ቀጥሎ ያለው ታሪክ ንጉሥ ምኒልክ በመጀመሪያ አጤ ቴዎድሮስ ወግተው ድል ያደረግዋቸው የጐጃሙ ባላባትና ገዥ የደጃች ጐሹ የልጅ ልጅ ራስ አዳል ከጐንደሩ ገዥ ከነጋሽ ወረኛ ጋር ይዋጋሉ ማለትን ሰምተው በጐጃምና በጐንደርም የግዛታቸውን ስሜትና ኃይል ለማስፋት ወደ ጐንደር እንደ ዘመቱ ይነግረናል። በዚህ ዘመቻ የሸዋንና የወሎን ጦር አስከትተው ዘምተዋል። ቢሆንም የጊዜው ሁኔታ የተመቸ ስላልነበረና ራስ አዳልንም ሳያገኝዋቸው ፬ ወር ያህል ጐጃም ቆይተው አንድም ውጊያ ሳይደረግ በጥር ወር ሄደው በሚያዝያ ተመለሱ። ጐጃም በቆዩበት በአራቱ ወሮች ውስጥ መርዕድ አዝማች ኃይሌ ሸፍተው ከተማውን ሲጠብቁ የነበሩትን አዛዥ ወልደ ጻድቅን ወግተው አባረው ከተማውን ይዘው ቆይተዋል። በዚህ ጊዜ ውስጥ ንጉሥ ምኒልክም ከጐንደሩ ዘመቻ አይመለሱም የማለት አሳብ ተስፋፍቶ ነበር። አዲስ የተቋቋመና እኔ ልግዛ የማለት አሳብ ፈጽሞ ያልጠፋበት ጊዜ ስለ ነበረ ወገን ቢያገኝ ምኒልክን ለመክዳት የሞከረ አልጠፋም። ንጉሥ ምኒልክ ወደ ጐንደር ዘመቻ ሳይነሡ ደጃች ገርማሜን በአንኮበር አውራጃ እንደራሴነት ሹመዋቸው ሄደው ስለ ነበረ ደጃዝማች ገርማሜና አፈ ንጉሥ በዳኔ መርዕድ አዝማችን ንጉሡ ወደ አንኮበር ሳይመጡ ወግተው ይዘው አሥረዋቸው ቆዩ። እንዲሁም አቶ መሸሻ ታሞ አንባው ላይ ሁኖ እርሱም ሸፍቶባቸው ስለ ነበረ ደጃች ወልደ ሚካኤልና ራስ ዳርጌ እንዲወጉት ታዘው ስለ ዘመቱበት መሸነፍየማይቀርለት መሆኑን ተረድቶት እጁን ሰጥቶ ታርቆዋል። ወደ ጐንደር ሲነሡ አብረዋቸውዘምተው የነበሩት ሙሐመድ አሊም አብረው ተመልሰው ሰላሌ ሲደርሱ ተሰናብተዋቸው ወደ አገራቸው ሲሄዱ የወረኢሉን ከተማ ዘርፈው ሄደው ስለ ነበር ንጉሡ እርሳቸውን ለመከታተል እስከ ወረኢሉ ዘምተዋል። እርሳቸውም መምጣታቸውን በሰሙ ጊዜ ሸሽተው አምልጠዋቸው ከዚያ መጥተው በሰኔ ወር (ሐምሌ) ጥሙጋ ዘምተው ተመለሱ።

በሺ፰፻፸ አጤ ዮሐንስ ወዲያው የንጉሥ ምኒልክን መደርጀትና ንጉሠ ነገሥት ለመሆን ምኞት አላቸው ማለትን ሰምተው ከጐንደር ወደ ሸዋ ዘመቱ። በመንገዳቸው የነበረውንም አገር እያሳመኑና እየመቱት መጡ። ንጉሥ ምኒልክም ከጥቂት ማመንታት በኋላ ለአጤ ዮሐንስ ገብተው እጅ ነሡ። በንጉሠ ነገሥትነቱ ማዕረግ እንደ ወደረኛ ተያይተው በነበሩት ሁለት ገዥዎች መካከል በጦርነት ይለያል ተብሎ የነበረውን የጦርነት ደመና ሳይዘንብ አለፈ። ሁለቱ ነገሥታት ተገናኝተው ተወቃቀሱና ተስማሙ። ለጦርነት ይተኰሳል ተብሎ የነበረው መድፍም የንጉሥ ምኒልክን በሰላም መግባት የሚያመለክት የምሥራች ድምፁን ሰጠ። በሁለቱ መካከል ጦርነት ተደርጎ ቢሆን የብዙ ሠራዊት ደም በከንቱ በፈሰሰ ነበር። ግን የምኒልክን አሳብን ለውጦ መግባት የአጤ ዮሐንስም ምኒልክ ከገቡላቸው ወዲያ ነገሩን በሰላምና በደስታ መጨረስ የሁለቱም የፖለቲካ መንፈስ ሰላምን በመፈለጉ የሚመሰገን ነው። ታሪክ በዚህ ዓለም ለግዛት በሚወዳደሩ ሁለት ገዢዎች መካከል ያለጦርነት ባለቀ ስምምነት የተነሣበብዙው ልታወራን ችላ አታውቅም።




ምዕራፍ፡፮።
አጤ፡ዮሐንስ የምኒልክን ንጉሥነት አውቀው አጸደቁላቸው።


ሁለቱ ንጉሦች በመካከላቸው ያለውን የአሳብ ጦርነት በስምምነትና በመሐላ ከጨረሱ በኋላ አጤ ዮሐንስ ለንጉሥ ምኒልክ በስምምነታቸው መሠረት ንጉሥነቱን በሸዋ ከበሽሎ ወንዝ በመለስ ባለው አገር አውቀውላቸው አጠደቁት። ንጉሥ ምኒልክ ብለውም ዘውድ ሰጡዋቸው የአጤ ዮሐንስ ወደ ሸዋ መምጣት በትግሬው መንግሥትና በሸዋው ንጉሥነት መካከል በሃይማኖት ረገድ የነበረውን ፪ ልደትና ፫ ልደት የሚለው የሃይማኖት ስምና አስተያየት ልዩነት ተቆረጠ። በዚህ የተነሣ አጤ ዮሐንስና ንጉሥ ምኒልክ አስቀድመው ተስማምተውበት ስለ ነበረ ፍየል አምባ ከሚባለው ቦታ ወሎ ላይ ንጉሠ ነገሥቱና ንጉሥ ምኒልክ መኳንንቶቻቸው ባሉበትና ካህናት ሊቃውንት ተሰብስበው እጨጌ ቴዎፍሎስም ተቀምጠው የሃይማኖት ችሎት ተደረገ። ጉባኤ አለማለታችን ዓለማዊ የሆኑ ነገሥታትም የሊቃውንት ክርክር ብቻ ሳይሆን በፍርድ ስላዩት ነው። ሁለቱም ወገኖች ከንጉሠ ነገሥቱ የሃይማኖት ጉባኤ ችሎት ከቀረቡ በኋላ የባለ ሁለቱ ልደት እምነት ዓይነት ክርስቶስ ቅድመ ዓለም ከአብ ኋላም ዓለም ከተፈጠረ በ፭ሺ፭፻ ዘመን ከድንግል ማርያም ተወልዱዋል። ልደቶቹ እነዚህ ሁለቱ ናቸው ብለው ክርክራቸውን አቀረቡ። ባለ ፫ ልደቶችም እንደዚሁ ክርስቶስ እምቅድመ ዓለም ከአብ ቀጥሎም ከድንግል ማርያም መወለዱን ተስማምተውበት ፫ኛ ከመንፈስ ቅዱስም ተወልዱዋል ብለው ክርክር ሆኖ ከመንፈስ ቅዱስም ተወልዱዋል የሚል ማስረጃ ከቅዱስ መጽሐፍ አቅርቡ ተባሉ። ይህን ሳያስረዱ በመቅረታቸው ተረቱ። እንደዚህ ያለው የሃይማኖት ወገን ሁለተኛ ስሙ እንዳይነሣና እንዲጠፋ ተወገዘ። ቢገኝም እንዲቀጣ ተደረገ ከዚያ ጊዜ ወዲህ እንደዚህ ያለ የሃይማኖት አስተያየት የነበረው ሰው በግልጽ ከታወቀበትና ሲከራከር ከተገኘ በአካል ቅጣትና በእሥራት በውርስም ይቀጣ ነበር። በዚያ ዘመን የሃይማኖት ልዩነት ለጦርነት የበቃ ምክንያት ይሆን ስለነበረ ይህ ስምምነት በክርክር መወሰኑ በሁለቱ ንጉሦች መካከል የነበረውን የሰላም ድርጅት አጠበቀው።




ምዕራፍ፡፯።
የንጉሥ፡ምኒልክ፡የንግሥ፡በዓል።


ሺ፰፻፸፩ኛ ዓመት በአጤ ምኒልክ ታሪክ ውስጥ ትልልቅ ቁም ነገሮች ተደረጉባቸው። ብለን ከምንቆጥራቸው ብልጫ ያለው ነው። ከዚህ ቀደም ብሎ በጻፍነው ታሪካቸው በሺ፰፻፶፰ ዓ.ም ከዚያ ከአንበሳ እጅ ከመቅደላ አምልጠው መውጣታቸውን የዕድላቸው መጀመሪያ አድርገነው ነበር። አሁን ግን ከዚያ ዘመን ጀምሮ ያስቡበትና ይደክሙበት የነበረው አሳባቸውና ትግላቸው መጓዣ ሐዲዱን የቈነጠጠበትን ዓመትም ቀርበን እንመለከተዋለን። ከቴዎድሮስ ሞት ወዲህ በዝናው ሳይታሰብበት ያልቀረው የአጤ ዮሐንስ መምጣት እስከዚህ ጊዜ ድረስ በልዩ ልዩ ልንገነዘባቸው በሚገባን ምክንያቶች ዘገየ እንጂ እንዲህ እስኪለይለት ድረስ ብርቱ ሥጋት መሆኑ አልቀረም ነበር። አጤ ዮሐንስን ፯ ዓመት ሙሉ ያቈዩ ጉዳዮች ፩ኛ ጠቅላላውን የኢትዮጵያ ሰሜን አገሮች አንድነት እስኪያደላድሉና መንግሥታቸውን እስኪያጠነክሩ ነበር።

ቀጥሎም ወዲያው ቆይቶ ከግብጾች ጋር በሺ፰፻፷፰ ዓ.ም የተዋጉት የጉዳጉዲ ጦርነት ነው። በጉዳጉዲው ጦርነት በግብጾች ላይ ያገኙት ድል ከድሉ ስመ ጥሩነት ሌላ የ0 ሺ ሬሚግቶን ጥሩ ጠብመንጃ ምርኮ ጠቅሞዋቸዋል። የእነዚህ ድሎች ዝናና የመሣሪያው ብልጫ በንጉሥ ምኒልክ ዘንድ በአጤ ቴዎድሮስ ጊዜ የሆነው አደጋ በሸዋ ላይ እንዳይደገም አሳብን ሳይጥል አልቀረም። ባለፈው ክፍል እንደገለጥነው ይህን የመሰለ ከባድ ወደ ጦርነት ጫፍና መተማማት አድርሶ የነበረው የየግል ግዛታቸው ምኞት በሰላም አለቀ። ከእንግዲህ ወዲህ ለምኒልክጊዜው ወደፊት የሚያመጣውን ዕድል ከመጠባበቅና ወደፊት ላለው አሳብ ራስን ከማደርጀትበቀር በአጭሩ እቀጫለሁ የማለት አሳብ ለዘለቃው ቆመ።

ምኒልክ ከአጤ ዮሐንስ ዘውዱ ተመሮላቸው ተቀብለው ወደ ልቼ ሄዱ። ከዚያ በሥላሴ ቤተ ክርስቲያን አንድ ሌሊት ለንግሡ ጸሎት ማኅሌት አድረው ጥዋት ዘውዳቸውን ጫኑ። ለዚሁ በዓል ሕዝቡ ልጁ ሳይቀር ታዞ በክተት ተሰብስቦ ነበር። ካህናት እያጠኑና እያዘመሩ (እያወደሱ) ወታደሩ ሆ ብሎ እየጨፈረ ፈረሰኛው ጉግሥ እየተጫወተ ሴቱ እልልታውን እያቀለጠ መጠን በሌለው ሕዝብ ታጅበው ለግብር ወደ ተሰናዳው ዳስ ገቡ ከግብር በፊት ለራስ ዳርጌና ለራስ ጐበና የራስነትን ማዕርግ ሰጡ። (አቶ አጥሜ) ታላቅ ግብር ተደረገ። ሕዝቡና ሠራዊቱ አገሩም ከሣህለ ሥላሴ ጊዜ ምናልባትም ከኃይለ መለኮት ዘመን በቀር ከቴዎድሮስ ወረራ ጊዜ ወዲህ ተገኝቶ (ታይቶ) የማይታወቀውን ከፍ ያለውን የደስታ በዓሉን አከበረበዚሁ ዓመት ንጉሥ ምኒልክ ወደ አጤ ዮሐንስ የጁ ድረስ ሄደው ተገናኝተው ግብርና በረከት ሰጡ። የምኒልክን ተጠናክሮ የታወቀ ንጉሥ መሆንን በተቻለ መጠን ከገለጥን ቀጥለን ደግሞ በየዘመኑ የሆነውን የጦርነት ጉዞና በጉልህ ሊተረክ የሚገባውን ቁም ነገር ብቻ እናስከትላለን።




ምዕራፍ፡፰።
የራስ አዳል ተሰማ በጐጃም መንገሥ።


በሺ፰፻፸፪ ዓ.ም ወደ ጥሙጋ አዳል አገር ተዘምቶ አገሩ ተመታ። አስገበሩትም። እንጦጦ ተራራም ከአጤ ዓምደ ጽዮን ጊዜ (፩ሺ፬፻-፩ሺ፬፻፵፭) ከተማ መሆኑ ቀርቶ የነበረው አምናውን ሠፈር ተደርጐበት ነበር። ራስ ጐበናም ወደ ጉዱሩና አባይን እየተዳካ ወዳለው አገር ዘመቱ።

በሺ፰፻፸፫ ዓ.ም ንጉሥ ምኒልክ ወደ አዳል ጥሙጋ ከዘመቱበት እጦር ሠፈራቸው ላይ የአጤ ዮሐንስ የጥሪ መልእክት ደርሶአቸው ወደ ደብረ ታቦር ሔዱ። ንጉሠ ነገሥቱ የጐጃምን ገዥ ራስ አዳልን አስጠርተዋቸው እዚያው ነበሩ። አጤ ዮሐንስ የጐጃሙንም ባላባትና ገዥ ለማስደሰትና እርስ በርስ መተማመንን ለማጠንከር ደግሞም ቀደም ብሎ በመሳፍንቶቹ ቆይቶም በአጤ ቴዎድሮስ ግዛት ዘመን ታላላቆቹ የኢትዮጵያ አውራጃዎች መሳፍንቶች እርስ በርሳቸው ባለመስማማትና በመናናቅ ለአንድ የበላይ ገዥ ገዥነቱን አውቀውለት በሰላም አለመኖር ለኢትዮጵያ አንድነት ዋና አደጋ መሆኑን አውቀዋል።

በዚህም አለመስማማት የነበረውን ደም መፋሰስ ተመልክተው ከፍ ላሉት የአውራጃ ገዥዎችና ባላባቶች የንጉሥነት ግዛት ሰጡዋቸው በዚህ ዘዴ ደስ አሰኝተውም ኢትዮጵያን አንድ የሆነች የንጉሠ ነገሥት ግዛት ለማድረግ ሞከሩ። ስለዚህ ራስ አዳልንም ተክለ ሃይማኖት በተባለው ስም ዘውድ ሰጥተው አነገሡዋቸው። አንዳንድ ባለታሪኮች የምኒልክ ኃይል ሥራ እንዳይፈታ ወደረኛ (ታጋይ) ለማበጀት ያደረጉት ብልሐት ነው ይላሉ። ይህ ግና በጉልህ ያልታወቀውን ምናልባት ለቅንነት የተደረገውን የአንድ ንጉሥ አሳብ ወደ ተንኮል መተርጐም ይሆናልና ይህን ትርጉም ባንቀበለው ይሻላል። ግን ጥቂት ቆይተው ሁለቱ የበታች ንጉሦች የንጉሥነት ግዛታቸውን ለማስፋት ሲሻሙ በተነሣው የግጭት ጦርነት የባለታሪኮቹ አሳብ ምክንያት ያገኛል። ቢሆንም አጤ ዮሐንስን በመሰለ ሃይማኖተ ጥብቅ ንጉሥ ላይ ይህን ጥርጣሬ መጣል አይገባም።

ንጉሥ ምኒልክም ከደብረ ታቦር ወደ ሸዋ ተመልሰው ደብረ ብርሃን ገቡ። በዚህ ዓመት ወዲህና ወዲያ እያሉ በዙርያቸው ያለውን አገር ሲያደላድሉና ከተሞችም በመሥራት ግዛታቸውን ሲያጠኑ ቆዩ። ንጉሡ ንጉሥ ተክለ ሃይማኖትን ለማንገሥ ወደ ጐንደር ተጠርተው ሳይሄዱ ራስ ጐበናን የዓባይን ወዲህ ማዶ በሸዋ በኩል ያለ አገር ተከትለው የሜጫ ነገድ የሆነውን ጋላ አገር እንዲያቀኑ የጦር አዝማች አድርገው ሰደዋቸው ነበር።

ራስ ጐበና ከሺ፰፻፸፪ - ሺ፰፻፸፬ ዓ.ም ድረስ እያንዳንዳቸው ራሳቸውን ችለው በባላባታቸው እየተገዙ ይተዳደሩ የነበሩትን የሜጫ ጋላ ነገዶች አውራጃዎች ሊሙን ሌቃን ጉማን ጐማን ጉድሩን እየተዘዋወሩ አስገበሩ። በሺ፰፻ኛው ዘመን ፈረንጆች ሳይቀሩ አገር ለማቅናትና ለመያዝ ይሻሙና ይደክሙበት የነበረ ታሪከኛ ዘመን ነው። እንደዚሁ በኢትዮጵያ ከግራኝ ወረራወዲህ ተረስቶ ቀርቶ የነበረው የጥንቱን አገርን መልሶ የመያዝ መንፈስ ተነሥቶ የንጉሥ ምኒልክ ስመ ጥሩ የሆነው የጦር አለቃ እኒህን የጠቀስናቸውን የጋላ ባላባትነት አገሮች ለማቅናት ሲጣጣር እንዲሁም በበኩሉ የንጉሥ ተክለ ሃይማኖት የታወቀ የጦር አለቃ ራስ ደረሶም በጌታው ትእዛዝ ቀደም ብሎ ዓባይን ተሻግሮ የጌታውን ግዛት ለማስፋት አልቦዘነም ነበር። ሁለቱ የጦር አለቆች የንጉሥ ተክለ ሃይማኖት በጉድሩ አድርጐ እስከ ጉማ ደርሶ ነበር ራስ

ጐበናም ከዓባይ ወዲህ ማዶ ያለ አገር ወደ ሸዋ የሚቆጠር ስለ ሆነ ይኸን ሰምተው ወደዚያ ሄደው ሁለቱ የጦር አለቆች ከዚያ ተገናኙ። የጦር አለቆቹ እርስ በርሳቸው ከተገማመቱና

(እንዳይዋጉ) ከተስማሙ በኋላ የጐጃሙ ጦር ዓባይን ተሻግሮ ወዲህ ማዶ እንዳይመጣ ተወሰነሁለቱም የጦር አለቆች ወደየንጉሦቻቸው የተቸገሩበትን ጉዳይና ውላቸውን የሚያስታውቁ ደብዳቤዎች ላኩ። ንጉሥ ተክለ ሃይማኖት ራስ ደረሶን በዚህ ውለታ የተነሣ ወቅሰው ልጃቸውን ራስ በዛብህን ከጭማሪ ጦር ጋር እንደሚልኩና ራስ ጐበናን እንዲወጋ ንጉሥ ምኒልክ የመጡም እንደሆነ እንዲልክባቸው አዘዙ። በዚህ ጊዜ ንጉሥ ምኒልክ የራስ ጐበና መልእክት ሳይደርሳቸው ወደ አሩሲ ለመዝመት አስበው ነበሩ። የራስ ጐበና ደብዳቤ እንደ ደረሳቸው ግን አስቀድመው ለራስ ጐበና የጦር ረዳት ሊሰዱላቸው አስበው ነበር። ነገሩ አሳባቸውን ቅር ስላሰኘውና ምናልባትም ንጉሥ ተክለ ሃይማኖት ራስ ጐበናን ድል የመቱት እንደሆነ ድሉ የጦር አዛዣቸውን ብቻ ሳይሆን የርሳቸውንም የጀግንነት መንፈስ የሚያዋርድ ስለሆነባቸው ሠራዊታቸውን አስከትተው ወደ ራስ ጐበና ሄዱ።

የንጉሥ ምኒልክ ወደዚያ መምጣት ራስ ደረሶን ስላስደነገጠው ወደ ንጉሥ ተክለ ሃይማኖት ላከ። የንጉሥ ምኒልክ መምጣትና የጦር አዛዣቸው መሸሽም ሁለቱን ንጉሦች ወደ ጦርነት የሚያደርሳቸው ሆነ። ንጉሥ ተክለ ሃይማኖትም ነገሩን እንደጥቃት ቆጥረውት የጦር አዛዣቸውን ለመርዳት ከጐጃም ገሥግሠው መጡ። ንጉሥ ምኒልክም መጣሁ የሚለው የንጉሡመልእክት ከደረሳቸው በኋላ ንጉሥ ተክለ ሃይማኖት ወደሚመጡበት መንገድ ወደ ጉድሩ ሄደው በግንቦት ፴ ቀን ፲፰፻፸፬ እንባቦ ላይ ከንጉሥ ተክለ ሃይማኖት ጋር ገጠሙ። ሁለት ለጦር ጀግንነት ክብራቸውና ለግዛታቸው ስፋት የሚዋጉ ንጉሦች ግጥሚያ ቀላል አልነበረም። የበላይ ንጉሠ ነገሥት ገዥ ያላቸው ገዥዎች ያለ ደም መፋሰስ በፍረድ ሊለያዩ ይችሉ የነበረው ግጭትም ብዙ ጊዜ አይውሰድ እንጂ መራራ በሆነ በአንድ ቀን ጦርነት አለቀ። ንጉሥ ተክለ ሃይማኖት በዚህ ጦርነት ጀግንነት ያላነሳቸው መሆኑን በሚነግረን አኳኋን ተዋግተው ቆስለው ተያዙ። ራስ ደረሶም ጌታቸው ከተያዙ በኋላ ብዙ ሰዓት ተከራክረው ድል ሆኑ። ከሁለቱም በኩል ብዙ ሰው አለቀ። የጐጃሙ ጦር ይበልጡ ስለተማረከ ብዙ መሣሪያ ተወሰደበት። ንጉሥ ተክለ ሃይማኖትና የጦር አለቆቻቸውም ተማርከው ወደ ሸዋ መጡ። ታላቁ ጉዳት ከደረሰና ከተፈጸመ በኋላ ሁለቱ ንጉሦች እንዳይዋጉ ነገሩን እኔ አይቼ እጨርስላችኋለሁየሚል የንጉሠ ነገሥቱ ትእዛዝና የጳጳሱም ደብዳቤ ለንጉሥ ምኒልክ ደረሳቸው።

ይህም ደብዳቤ ከጦርነቱ በኋላ ብዙ ቀን ቆይቶ በመድረሱ ጥፋቱን አላገደውም። በሁለቱ ግዛታቸውን ለማስፋፋት ሲጣጣሩ ግጭታቸው የማይቀር የማዕርግ እኩልነት በነበራቸው ገዥዎች መካከል የነበረው የኃይል ብልጫ ለወደፊቱም ለየ። በዚህ ዓይነትም ለጊዜው ከዓባይ ወዲህ ያለው ግዛት ለምኒልክ ጸና። ቢሆንም ይህ ያለአጤ ዮሐንስ አሳብ በሁለቱ ንጉሦች የገዛ ፈቃድ የተደረገው ውጊያ ለምኒልክ የሚያሠጋ ነበር። መልካሙ ዕድላቸው ግን ሁልጊዜ ይረዳቸው ስለ ነበረ በዚሁ ዓመት ለዚህ ጉዳይ ሲሉ ንጉሠ ነገሥቱ ወደ ወሎ መጥተው ነበርና ወደዚያ ሄደው በሰላም ተቀበሉዋቸው። ንጉሥ ተክለ ሃይማኖት የተማረከባቸው መሣሪያ በአጤ ዮሐንስ ትእዛዝ ተመለሰላቸው። በዓባይ ዳር ለዳር ያለው የተዋጉበት የጋላ አገርም ጉድሩ አሙሩ ኩታይ ለርሳቸው ሆነ።

ለሁለቱ ንጉሦች ውጊያ ቅጣት ከንጉሥ ምኒልክ ወሎ ከንጉሥ ተክለ ሃይማኖት አገው ምድር ከየግዛታቸው ተቀነሰባቸው። ወሎ ለራስ አርአያ አገው ምድር ለራስ አሉላ ተሰጠ።




ምዕራፍ፡፱።
የአጤ ዮሐንስና የንጉሥ ምኒልክ በጋብቻ መዛመድ።
የአሩሲን አውራጃ ማቅናት። ያቀንዋቸውም አገሮች ድልድል።


በሺ፰፻፸፭ አጤ ዮሐንስና ንጉሥ ምኒልክ እንደገና በተለይ የፍቅር ስምምነት አደረጉ ይህም ወዳጅነት እንዲጠና ለአጤ ዮሐንስ ልጅ ለራስ አርአያ የንጉሥ ምኒልክ ልጅ ወይዘሮ ዘውዲቱ ታጩ በየካቲት ወር የጋብቻው ሥነ ሥርዓት እንደ ነገሥታቶች ወግ ንጉሥ ምኒልክ መጠን በሌለው ድግሥ ሙሽሮቹንና ተከታዮቹን ሸልመው ተፈጸመ። ከዚህ በኋላ በአጤ ዮሐንስና በንጉሥ ምኒልክ መካከል ወዳጅነትና መተማመን የተረጋገጠና የሚጠና መስሎ ይታያል ነገር ግን ቆይተን እንደምናገኘው ግዛትና የንጉሥነት ክብር ወደ መጠራጠርና አለመተማመን አድርሱዋቸዋል እስከዚያ ግን በማሐሉ ጊዜ ምኒልክ ያለዕረፍት ራሳቸውና ጀግኖችጦረኞቻቸው በፈረስ ኮቴ ያቀንዋቸውን አገሮች ታሪክና ከሁልጊዜ ጦርነት ኑሮ ወደ ሰላማዊ ኑሮ ለመድረስ ያደርግዋቸውን ድርጅቶች እንቀጥላለን።

በሺ፰፻፸፮ የአሩሲን አውራጃ ዘመቱበት አዋሽን ተሻግረው ቦሩን ጭላሉን ወረጃዊን ዲደዓን ጉጉን እኒህን የተያያዙ የአሩሲ ነገድ ክፍሎች አውቆ የገባላቸውን በዚያው በአገሩ ሹመው ሸልመው ያልገባላቸውን ወግተው አስገበሩት። በደቡብ አገር የዚያን ጊዜው የጦርነት ልማድ ዘማቹ የማረከው ምርኮኛ ይመረቅለትና አገልጋይ (ባሪያ) አድርጎ ይገዛው ነበር። ስለዚህም ሠራዊታቸው የማረከውን ባሪያ አድርጎ ለማስቀረት ይመርቁልናል ብሎ አስቦ ነበር። ምኒልክ ግን አሳቡን በማሻሻል « አሩሲን ከግራኝ ወዲህ የገዛውና ያስገበረው የለም እኛ ጥንትምየኛ ነው በማለት መጣንበት እንጂ እርሱ አልመጣብንም ባለማወቁ እከለከላለሁ ብሎ አለቀ ተጐዳም ግን ባሪያ አድርገን ልንገዛው አይገባም »። ብለው አዳኑት።

(ገብረ ሥላሴ፡ጸ-ሐ-ት)። ይህን ዘመቻ ካደረጉ በኋላ ብዙ ሳይቆዩና አገሩን ሰጥ አድርገው ጠባቂ ጦር ሳያስቀምጡበት ወደ እንጦጦ ተመለሱ።

በሺ፰፻፸፰ ወደ ንጉሡ ነገሥቱ ለመላላክ ወደ ወሎ ሔዱ ምክንያቱም አጤ ዮሐንስ (ከእንግሊዞች ጋር) በሱዳን ውስጥ ተነሥቶ ስለነበረው ብጥብጥ ወታደር ለማሳለፍ እንግሊዞች የመንገድ ፈቃድ ስለጠየቁ የሚዋዋሉትና የሚነጋገሩት ስለነበራቸው ነው። ስለውሉና ስለንግግሩ ንጉሠ ነገሥቱ ያሰቡትና የሚፈቅዱት እንዲደረግ መልካም መሆኑን በመልእክት ካስታወቁ በኋላ ተመልሰው አዲያን ማረቆን ሲልጢን ወግተው ብዙ ከብት ማረኩ አገሩንም እንዲገብር አደረጉት።

ሺ፰፻፸፰ በዚህ ዓመት በደንብ የሆነ የግዛታቸውን አገሮች ድልድል አደረጉ ከዚህ ጊዜ ጀምሮ ወደፊት ራሳቸውና የጦር አዛዦቻቸው ከመቅደላ አምልጠው ከመጡ ጀምሮ ያለዕረፍት፲፱ ዓመት ሙሉ በደከሙባቸው አገሮች ላይ ሕይወት ያለው የጸጥታ ኑሮ እንዲጀምር ሆነ።በንጉሥ ምኒልክ የንጉሥነት ግዛት ውስጥ የመጀመሪያው የአገር ድልድልና ለወደፊቱም የመላ ኢትዮጵያ ግዛታቸው መሠረት መጣል የመጀመሪያዎቹ አገረገዥዎች እኒህ ነበሩ። ራስ ጐበና ያቀንዋቸውን አገሮች ሌቃንና ወለጋን ለወደፊትም ሊያቀኑት የታሰበውን የሻንቅላ አገር ጭምር እንደቻሉ እስከ ሱዳን ወሰን ድረስ በነጋሪት ተሾሙ።ጨልያን ለደጃዝማች ደስታዳርጌ ሜጫን ለፊታውራሪ ተክለ ማርያም ጉልላቴ ትቤን ለባላምባራስ ሉልሰገድ ስጥተው እነዚህን በነጋሪት አዋጅ አገሩን ደልድለው ሾምዋቸው። በሜጫ ውስጥ ኢልፈታ የተባለውን አገር እንደገና ዘምተውበት አገሩን መተው ተሹዋሚውን አገረ ገዢ ራሳቸው አግብተው ተመለሱ። ለራስ ዳርጌ የተሰጠውን አገር አሩሲንም ንጉሡ ራሳቸው ዘምተው ምሽግ መሽገው ለሠራዊቱ እህል በጐተራ አስከትተው ለራስ ዳርጌ አስረከቡ። የአገሩ ሕዝብ አደጋ በመጣልና በጦርነት ተከራክሮ ነበር ግን ከእርሱ ጦርና ጋሻ በተሻለ በሚተኮስ መሣሪያ ሰበሩት። ጋላው ሕዝብ ጦረኛና በፈረስ ለመዋጋት ብርቱ ነው ቢሆንም የጦርነት ዕውቀት ሥራው ለሆነውና ወታደርነትን ከሚወደው አማራ ሕዝብ ጋር አንድ መሆንና መገበር ግድ ሆነበት። የወደፊት ዕድላቸውና መከራቸውም ከዚህ ጊዜ ጀምሮ የተሣሠረ ሆነ። ንጉሡም በግዛታቸው ደቡብ ምሥራቅና ደቡብ ምዕራብ ደቡቡንም አገር የተያያዘና አንድ የሆነ ግዛት አደረጉት።

በየክፍሉ የነበረው የንጉሥ ዓይነት ባላባትነት አገሮች እንደብረት ቀልጠው መልክ አበጁ ሁልጊዜ እየተዘመተበት ለመከላከል ይገደድና ይሠጋ የነበረው ሕዝብ ከጦርነት ጋጋታ እንዲያርፍ ሰጥ ያለና የጠና ዓይነት የሆነ አገዛዝም ለማድረግ ጀመሩ።




ምዕራፍ፡፲።
የሐረር መያዝ።


በሺ፰፻፸፱ ንጉሥ ምኒልክ የመጨረሻውን የአገር ማቅናት ዘመቻቸውን በዚህ ዓመት እንደገና በአሩሲ በኩል ከአሩሲ የቀረውን አገር ጭምር እየመቱና እያሳመኑ ወደ ሐረር ተጓዙ። በዚህ ዘመን በቱርኮች እግር ከገቡትና ገዢ ሆነው ከነበሩት የአደሬ እስላሞች በኤሚርነቱ ግዛት ላይ የነበረው ኤሚር ዐብዱላህ ይባል ነበር። ንጉሡ ኤሚር አብዱላህ በሰላም እንዲገባላቸውና እንዲገብር እርሱንም በአገሩ እንደሚሾሙት ቢልኩበት አሳቡ ሳይስማማው ቀረ። ንጉሥ ምኒልክም ከሸዋ ሔደው ከዚህ ቀደም አሩሲን አቅንተው ይህ ዕጣ በርሱ ሳይደርስበት ቀርቶ ተመልሰው ነበር።

ኤምሩ ከቱርኮች የመጡ ሁለት መድፎችና ብዙ ጠመንጃዎች ስለነበሩት ቢቀናው አቸንፋለሁ ወይም በአንድ ምክንያት አሁንም ተመልሰው የሚሔዱ መስሎት ይሆናል። ሐረርን መያዝና አገሩን እስከ ተቻለ ድረስ ማስገበር ግን በምኒልክ ዘንድ የተቆረጠ ነገር ነበር። ኤሚር አብዱላህም ወደ ጨለንቆ ጦሩን አሰልፎ አገር ለመያዝና ለጦርነት ተሰናድቶ የመጣውን የንጉሥ ሠራዊት የልደት በዓል በሚከበርበት ቀን ጦሩ በሰፈሩ በዓሉን አክብሮ በመብላትና አርፎ ይዘነጋል ብሎ በድንገት አደጋ መጣል የሚቀናው መስሎት ይህን ቀን መርጦ ሊገጥማቸው መጣ የርሱ ጦር ሲመጣ በሩቅ እንደታየ መሣሪያህን አንሣ የሚል ትእዛዝ ወዲያው ተላለፈና ጦር ሠራዊቱ ወርዶ ገጠመው። ውጊያው ለጊዜው ብርቱ ይሁን እንጂ ብዙ ጊዜ አልወሰደም ኤሚር አብዱላህ መሸነፉንና ለመመከት አለመቻሉን እንደተረዳው መድፎቹን ጥሎ በፈረስ ሸሸ። በዚህ በታኅሣሥ ፳፱ ቀን ፲፰፻፸፱ ዓ.ም ከግራኝ ወዲህ ከኢትዮጵያ ግዛትነት ወጥታ በቱርኮችና በግብጾች በመጨረሻውም እነርሱ እንደመድከም ሲሉ እነርሱ ባደራጁትና በሾሙት ኤሚር ራስዋን እንደመቻል ሞክራ የነበረችው ፍሬያማና የንግድ ዋና ቦታ የነበረችው የሐረር አውራጃ በምኒልክ ጦር ኃይል ወደ ኢትዮጵያ ግዛት ተመለሰች። በጥር ፪ ቀን የሐረር ከተማ ሽማግሌዎቹና የኤሚር አብዱላህ አጐት አሊ አቡበከር እንዳትዘረፍ ከተማዋን እንዲረከብዋቸውለመንዋቸው ንጉሡም በጅሮንድ አጥናፌንና ሌሎችንም ሻምበሎች ጨምረው ልከው ከተማዋን እጅ አደረጉ ራሳቸውም በንጉሥ ግርማ በሰልፍ ታጅበው ወደ ከተማዋ ገቡ ከተማውም ሳይዘረፍና ሳይነካ ቀረ ነገር ግን ሰባ ሺህ ብር ፈሰስ ጣሉባቸው። ይህገንዘብ እስኪከፈል ድረስ በዙሪያው ያለውን አገር ሲያሳምኑ ቆዩ (ገብረ ሥላሴ ጸ-ሐ-ት) ንጉሥ ምኒልክ በያዝዋቸው አገሮች ሕዝብ ላይ እንደ ግብር አድርገው ብር በሕዝቡ ላይ ጥለው ሲቀበሉ የምናገኘው ይህ የመጀመሪያ ጊዜ ነው ይህም የሐረር አውራጃ ሀብታም ስለሆነች

ነው ሌላው አገር ብር የሌለው ስለሆነ የሚከፍለው በተዘረፈው ከብትና በማር በቅቤ ወይም በተወሰነ የከብት ቁጥር የሆነ ግብር ነው።

በጥር ፬ ቀን ባላምባራስ መኰንንን ደጃዝማች ብለው የሐረርን አውራጃ ሰጥተዋቸው ለጊ ዜውም የሚበቃ መሣሪያ ትተውላቸው ወደ ሸዋ ተመለሱ። ከዚያ እንደደረሱም ወዲያው ለንጉሥ ኡምቤርቶ በኮንቴ ፓሎ ነጋድራስነት ይመራ የነበረውን የኢጣልያ ከዘይላ ወደ ሐረርለመመላለስ የተቋቋመ የንግድ ዕቃ አመላላሽ ኤሜር አብዱላ ሐረር አጠገብ አደጋ አስጥሎ ስምንት ነጮች ተገድለው ጓዙ ተቀምቶ ስለነበረ ይህን ምክንያት አድርገው ለንጉሥ ኡምቤርቶ ከዚህ ቀጥሎ ቃል በቃል የምናመጣውን ደብዳቤ ታኅሣሥ ፴፡፲፰፻፸፱ ዓ.ም ላኩ። ከተለመደው ሰላምታ በኋላ « የእኛን ኢጣልያኖች የገደለው ኤሚር አብዱላህ በፈረስ አመለጠኝ ግን እግዚአብሔር ይመስገን ሰዎቹን ፈጀሁበት ሰንደቅ ዓላማዬንም በአገሬ ላይ አቆምኩ ወታደሮቼንም አገባሁ ኢጣልያኖቹን ለመርዳት ስል ተደርጎ የነበረውን አደጋ በብዙ ሬሳዎች ተበቀልኩ ከዚህ ደብዳቤ በኋላ ሁኔታውን በሰፊው የሚያስረዳ መልእክት እሰዳለሁ።» የሚል ነበር። ንጉሥ ምኒልክ ለአገራቸው ማስፋት ያደርጉት የሐረር ዘመቻና ሐረርን መያዝ ለግዛታቸው ስፋት ብቻ ያደረጉትን ለፖለቲካቸውም መንገድ እንዲያገለግል የእኛን ኢጣልያኖች ደም ለመበቀል ያደረግሁት ነው ብለው ይህን ደብዳቤ መላካቸው የፖለቲካም ሰው እንደነበሩ ይነግረናል።




ምዕራፍ፡፲፩።
የኢጣልያ ወሰን አልፋ እስከ ሰሐጢ መዝለቅ የደርቡሽ ወረራ።


ሺ፰፻፹ በዚህ ዓመት የክብረ በዓሏ ድግሥ ስመ ጥሩ የሆነችውን እንጦጦ ማርያምን ወደ ተሠራላት ቤተ ክርስቲያን በመስከረም ፳፩ ቀን በታላቅ ክብር አገብዋት። ይህችን ቤተ ክርስቲያን ያሠሩ እቴጌ ጣይቱ ናቸው። ለቤተ ክርስቲያኑ ጌጥ የሚሆን ሥዕልም ከአውሮጳ በብዙ ገንዘብ አስገዝተው አስመጥተውላታል። ከዚህ በኋላ ወደ ወሎ ለመሔድ ተነስተው በመንገድ ባለፈው ዓመት ተዋግቶ ሸሽቶ አምልጦ የነበረውን ኤሚር አብደላሂን ደጃዝማች መኰንን ይዘውት መጥተው ለንጉሡ ሰጡ። በዚህ ዘመን ንጉሡ ወደ ወሎ ለመሔድ የተነሡበት ምክንያት በሺ፰፻፸፯ ዓ.ም ምጥዋን ይዞ የነበረው ጣልያን ወደ ሐማሴን አውራጃዎች መጥቶ አጤ ዮሐንስ ወደዚያ ሊዘምቱ ነው ማለትን ስለሰሙ ነው። ቦሩ ደርሰውም ወደ አጤ ዮሐንስ ንጉሠ ነገሥቱን ለመርዳት መምጣታቸውን ላኩባቸው። የአጤ ዮሐንስ መልስም

« ለኢጣልያ እኔ ራሴ አልሰንፍም እበቃዋለሁ። ነገር ግን በጎንደር በኩል ደግሞ ድርቡሽ መጥተዋልና ዓይንዎን ወደዚያ ያቅኑ » የሚል ነበር። በዚሁ ጊዜ ንጉሥ ተክለ ሃይማኖት ጎንደር ሒደው ድርቡሽን እንዲጠባበቁ ንጉሠ ነገሥቱ አዘዋቸው ነበር። አጤ ዮሐንስ የንጉሥ ምኒልክን ለእርዳታ መምጣት አለመፍቀዳቸው በሁለቱ ወገን ጠላት መጥቶባቸው ስለነበረ ይቃወሙኛል በማለት ሰግተው ነው ይባላል። ንጉሥ ምኒልክን መጠርጠራቸውም ንጉሡ ከኢጣልያኖች መሣሪያ ለማግኘት ይላላካሉ በማለት ይሆናል። የኢጣልያንና የንጉሥ ምኒልክን ግንኙነት የጀመሩ አባ ማሳያ ናቸው። (አቶ አጥሜ) ከዚህ ጊዜ በፊት ንጉሥ ምኒልክ ከአባ ማሳያ ጋር ለሃይማኖት ስብከት የመጡትን አባ ያዕቆብን ወደ ንጉሥ ኡምቤርቶ ለወዳጅነት መጀመር ልከዋቸው ነበር። የዚህን ወዳጅነት ሁኔታና መጨረሻ በርሱ የተነሣ የሆነውንም ቆይተን ስንደርስበት እንዘረዝረዋለን።

ንጉሥ ምኒልክ ግን ንጉሠ ነገሥቱን ከኢጣሊያኖች ጋር ለሚያደርጉት ጦርነት ልርዳ ቢሉ አሳቡን ሳይቀበልዋቸው ስለቀሩ በጐጃም በኩል ወደ ሸዋ ተመለሱ። አጤ ዮሐንስም የኢጣልያኖች የጦር አለቃ ጄኔራል ጄኔ እስከ ሰሐጢ ገፍቶ መጥቶ መሽጎ ስለነበረ እስከ አሥመራ ሔደው ነበር። በጥር ፲፮፡፩ሺ፰፻፹ የኤርትራ አውራጃ ገዥ ራስ አሉላም ሰሐጢ ላይ ገጠሙትና በጀግንነት ድል መቱት ለዚህም ምሽግ ስንቅ ለማቀበልና ለእርዳታ ከምን ኩሎ ሲመጣ የነበረውን በዴክሪስቶፎሮስ የሚመራ አንድ ክፍል የኢጣልያ ጦርንም በማግሥቱ ዶጋዓሊላይ ከበው አመድ አደረጉት። ከምጥዋ ተነሥቶ ይዞታውን ለማስፋት ወደ ሰሐቲ የመጣው የኢጣልያ ጦርም ድል ሆኖ ተመለሰ።

አጤ ዮሐንስ ግን በመተማ በኩል የመጣው ድርቡሽ ከንጉሥ ተክለ ሃይማኖት ጋር ደምብያ ላይ ተዋግቶ የንጉሡን ጦር ማለቅና የጐንደርን መቃጠል የብዙውንም ሕዝብ መማረክ ሰምተው ከሐማሴን ተመለሱ። ንጉሥ ምኒልክም ወዲያው ወደ ሸዋ እንደተመለሱ የአማቻቸው የራስ አርአያ ሞት መርዶ መጣላቸው።




ምዕራፍ፡፲፪።
የአጤ ዮሐንስ ዕረፍት።


ሺ፰፻፹፩ በዚህ ዓመት የኢትዮጵያ ዕድል ተለውቶ ሌላ መልክ የያዘበትና እስከዚህ ዘመን ድረስ ጠቅላላው የኢትዮጵያ ንጉሠ ነገሥትነት በትግሬና በጐንደር በጠቅላላውም በሰሜን ኢትዮጵያ ይዘዋወር የነበረው ወደ ሸዋ ፊቱን መለሰ።

አጤ ዮሐንስም ከንጉሥ ተክለ ሃይማኖት ጋር ተቀያይመው ስለነበረ ወደጐጃም ተሻግረው ጐጃምን ካቃጠሉና ካጠፉ በኋላ ወደ መተማ ሔደው ድርቡሾችን በመጋቢት ፩ ቀን በጀግንነት ወግተው ራሳቸውም በጦርነቱ ወደቁ። ለአገሩ ወሰን መጣስና ጥቃት ተጋፈጡ። ፈጽሞ ፩ ጭብጥ አፈር እንኳን ከአገሬ አፈር አልሰጥም ይሉ የነበሩት አጤ ዮሐንስ የኢትዮጵያን አጤ ቴዎድሮስ የጀመሩትንና የደከሙበትን አንድነት ያመጸባቸውን በጦርነት በሰላም የገባላቸውን በመሾምና በመሸለም አንድነቱ እንዲያያዝ አደረጉት። ለዚህም የተቀደሰ ሥራ መሥዋዕት ሆኑ። አጤ ዮሐንስ ዋናዎቹን የኢትዮጵያን ስሜን አገሮች ሰጥ አድርገው ሲገዙና ከመጣባቸው ጠላት ጋር በግራና በቀኝ ሲከላከሉ የሸዋው ንጉሥ ምኒልክም በደቡብ ኢትዮጵያ ያለውን የጥንቱን የኢትዮጵያ አገር የበቃ ስፋት አበጁለት። ንጉሥ ተክለ ሃይማኖትም የጐጃም ንጉሥ በአገራቸው በጐጃም ላይ ከሙገር ወንዝ አንሥቶ በጐጃም ፊት ለፊት ወደ ሸዋ ሲል ያለውን ከንጉሥ ምኒልክ ጋር ተጣልተውበት የነበረውን አገር ግንደበረትን ጉድሩን ሆሮን አሙሩን ጨምረው አቀኑት። ሁለቱም ንጉሦች ከአጤ ዮሐንስ በትረ መንግሥት ግዛት ሥር አልወጡም። የሆነ ሆኖ የአጤ ዮሐንስ ንጉሠ ነገሥትነት ግዛት በሥሩ ራሳቸውን የ

ቻሉ ሁለት የንጉሥነት ግዛቶች ይኑሩበት እንጂ አንድ የሆነ ሰፊ የኢትዮጵያ ግዛት እንዲቆም የተያያዘበት ጊዜ ነው። ከዚህ የተነሣም ንጉሥ ምኒልክን የበላይነቱን ኃይል የርሳቸው መሆኑ ከታወቀላቸው ወዲያ የንጉሠ ነገሥትነቱን ቦታ መያዝና ግዛቱን ማደላደል ብዙ አላስቸገራቸውም።

የአጤ ዮሐንስ ወደ መተማ መዝመት እንደ ተሰማ ንጉሥ ምኒልክ ሠራዊታቸውን አስከትተው ወደ ወሎ ሔደው ነበር። ወደዚያ መሔዳቸውም ንጉሠ ነገሥቱ ለእርዳታ ቢጠርዋቸው ቶሎ ለመድረስ እንዲመቻችው ይመስላል። ነገር ግን ብዙ ሳይቆዩ የአጤ ዮሐንስ ጦር መሸነፍና የንጉሠ ነገሥቱ ሞት ወሬ መጣላቸው።

ከአጤ ዮሐንስ ቀጥሎ የንጉሠ ነገሥትነቱ ማዕረግ የምኒልክ መሆኑ ብዙ ክርክር የሌለበት ነበር። ይህንም በዚህ እንገምተዋለን ራስ አርአያ ቀደም ብለው ቢ፱ ዓ፡ም ሙተዋል። የአጤ ዮሐንስ ጦር በመተማው ጦርነት ተጐድቶና ታሽቶ የተመለሰ ነው ንጉሥ ተክለ ሃይማኖትም የአጤ ዮሐንስ ጦር እግረ መንገዱን ደቋቁሰዋቸዋል። ይህም ባይሆን ከምኒልክ ጋር ለመወዳደር ዓቅማቸው የሚችል አልነበረም። ስለዚህ ለዮሐንስ አልጋ ሌላ የተመቸ ተቀባይ አልነበረውምና መሳፍንቱና መኳንንቱ አውቀው ገቡላቸው፡፤ የሰቆጣው ዋግ ሥዩም ብሩ ገ

ቡላቸው። ቀደም ብለውም የአጤ ዮሐንስን ዕቃ ግሼን አምባ ላይ የሚጠብቁት ሹማምንቶች ዕቃውን የሚረከባቸው ሰው እንዲሰጣቸው ጠይቀው የሚረከብ ሰው አደረጉበት። በአገሩም ላይ ባላባቱን ጃንጥራር አስፋውን ሾሙ።

ከዚያ ተነሥተው ወደ ቋና ተሻግረው ከሰፈሩበት ላይ ንጉሥ ተክለ ሃይማኖት ለንጉሥ ምኒልክ ገቡ። የቀሩትም የቤጌምድር የበለሳ የቋራ ባላባቶች ገቡላቸው። ለየባላባቱ የግዛት አገሩን ሰጡት። ለንጉሥ ተክለ ሃይማኖትም በጥንቱ ግዛታቸው ላይ ከፋን ጨመሩላቸው። ራስ ወልደ ሥላሴን ከባምብሎ ወንዝ በመለስ ውቤ ቀመስ ሰጥቼሃለሁ ብለው ሾምዋቸው ደምብያን ለራስ መሸሻ የቤጌምድርንና የደምብያን ቆራጭነት ለራስ ወሌ ሰጥተው የቀረውን የቤጌምድርን መኳንንት በየእጁ የያዘውን አገር መርቀውለት ወደ ሸዋ ተመለሱ።

በዚህ ዓመት ከቤጌምድር ሲመለሱ ራስ ጐበና ሞተው መርዶው መጣላቸው ንጉሡ በራስ ጐበና ሞት በጣም አዘኑ ይባላል። ብዙውን አገር ታግሎ ያቀናው የጦር አለቃ የጌታውና የርሱም ምኞት የነበረውን የንጉሥ ምኒልክን ንጉሠ ነገሥት መሆን ለጥቂት ሳያይ ቀረ። በዚህ ዓይነትም የማይቀረው ጊዜ ሲደርስ ያለ ክርክርና ጦርነት አስቀድሞ ለአልጋው ታጭቶ እንደተቀመጠ የአጤ ዮሐንስ አልጋ ወራሽ የንጉሠ ነገሥት ማዕረግ በሚፈቅደው ዓይነት አገሩን አደላድለው መሳፍንቱና መኳንንቱም ያለአንዳች መንቀሳቀስ ጌታቸውን አውቀውና ወደው ተቀበሉ።




ምዕራፍ፡፲፫።
የንጉሥ ምኒልክ በኢትዮጵያ ንጉሠ ነገሥት ዙፋን ላይ መቀመጥ።


ሺ8)*2 በዚህ መንገድ በምኒልክ ታሪክና ዕድሜ የንጉሠ ነገሥትነቱ ንግሥ ለምኒልክና ለሸዋ ሕዝብ በጠቅላላውም ለኢትዮጵያ የደስታ ቀን ሆነ። መጠን የሌለው ድግሥ ተደርጎ ነበር። በንግሡ ዋዜማ ጸሎተ ንግሡ ሲደረግ አድሮ በጥቅምት ፳፭ ቀን ከአቡነ ማቴዎስ ተቀብተው እንደተለመደው የንጉሥ ስም ሳይለውጡ በጥንቱ ስማቸው ንጉሠ ነገሥት ሆኑ። ለ

ዚህ በዓል ክብር ከጐጃም ከወሎ የመጡትን ታላላቆች መኳንንቶችና ሠራዊታቸውን በአደባባዩም የተገኘው ሕዝብ ሁሉ ግብር በላ። ዕዳ ያለበት ዕዳው በዱር በገደል ያለ ነፍስ የገደለ ምሬሃለሁ ግባ የሚል አዋጅ ተነገረለት። በዓሉ በዚህ ዓይነት በደስታ ተፈጸመ። ለእቴጌ ጣይቱም የእቴጌነት ማዕረግ ፈቅደው ሰጥተዋቸው በማግሥቱ ዘውድ ደፉ። ንጉሠ ነገሥት ምኒልክ ከአባቶቻቸው የመጣውን በማኸል ብዙ ዘመኖች ተቆርጦ የነበረውን አንድ መስፍን ሊያገኘው የሚችለውን የመጨረሻ ክብር ለማግኘት በትግልና በእርጋታ በመራመድ ወደ አሰቡት ዓላማ ደረሱ።

ከዚህ በኋላ የፈጸምዋቸውን ሥራዎችና ከውጭ አገር መንግሥታቶች ጋር ያደረጉዋቸውን ውሎች ከዚህም የተነሣ የሆነውን ከዚያም የሚከተለውን የምኒልክን የሰላም ዘመን እንከታተል።




ምዕራፍ፡፲፬።
የራስ መንገሻ ዮሐንስ ለአጤ ምኒልክ መግባት።
የረሃብ ዘመኖች።


ሺ8)*2ኛው አጤ ምኒልክ ንጉሠ ነገሥት የሆኑበት ዓመት በብዙው ረገድ ደስታ የሆነበትና ሰጥ ያለ አገዛዝ የጀመሩበት ነው። በጠቅላላው እንደዚህ ተብሎ የሚጠራ ዘመን ነው እንበል እንጂ በትግሬ በኩል ራስ መንገሻ ገና አልገቡም ነበር። የአባቴ አልጋ ነው በማለት አስበውም የትግሬ አውራጃ የምኒልክን ንጉሠ ነገሥትነት እንዳልተቀበለው ያህል የሚቆጠር ሆኖ ነበር። ስለዚህ በዚሁ ዓመት በታኅሣሥ ወር ወደ ትግሬ ለመዝመት ተነሡ። የዘመተው ሠራዊት ብዙ ነበር። ትግሬ እንደደረሱ ግን የትግሬ ባላባቶችና መሳፍንቶች እርስ በርሳቸውም በየባላባትነት አገራቸው ግዛት የተነሣ ጠብ ነበራቸውና ደጃዝማች ስብሐትና ሌሎችም ደጃዝማቾች አጤ ምኒልክ ትግሬ እንደደረሱ በሰላም ገቡላቸው። አጤ ምኒልክም መቀሌ ገብተው ሦስት ወር ያህል ቆይተው በዚያው ዙርያ የአገሬው ሕዝብ እህልና ጓዝ ተቀምጦበት የነበረውን አንድ ጠንካራ ዋሻ ፀዓዳ አምባን ከሰበሩትና ለሠራዊታቸው ስንቅ እህሉን ካከፋፈሉት በኋላ ራስ መንገሻ ሐረማት ላይ ታጥቀው ገቡላቸው። አጤ ምኒልክም በሺ፰፻፸፩ ራሳቸው ለአጤ ዮሐንስ ይማሩኝ ብለው በገቡ ጊዜ በሰላም እንደተቀበልዋቸውና ምሕረት እንዳደረጉላቸው እንደዚያው ለአጤ ዮሐንስ ልጅ ምሕረት አድርገው ተቀበሏቸው። መድፎቹም እንደዚያው ጊዜ የሰላምን ድምፅ ለመስጠት ተተኰሱ። ለራስ መንገሻ መረብ በመለስ የትግሬን ግዛት ሰጥተዋቸው። ከመረብ ወዲያ ባለው አገር ኢጣልያኖች እስከያዙት አገር ድረስ ደጃች መሸሻን ሾመው ወደ ሸዋ ተመለሱ።

ይህ ዘመን እንደዚህ ያሉት ግጭትና ጦርነት የሚያመጡት ጉዳዮች በሰላም ይፈጸሙ እንጂ በኢትዮጵያ ላይ የማይረሳና ለሁሉ ጊዜ የሚነገር ታላቅ ችግር የደረሰበት ዘመን ነው።

ይህ እንደ ዘመን መቁጠሪያ ያለ ታላቅ ነገር የሆነበቱ ጊዜም ስም አብጅቶ « የክፉ ቀን ጊዜ» ተብሎ ይጠራል። በዚህ ዘመን አጤ ዮሐንስ እንደሞቱና ሠራዊቱ ከመተማ ከድርቡሽ ዘመቻ እንደተመለሰ ጀምሮ ወዲያው የቀንድ ከብት በሽታ ገብቶ ነበር። በሽታው በሬንና ላምንሙልጭ አድርጎ ጨረሰው። በሽታውም በመላው የኢትዮጵያ አውራጃዎች እየተስፋፋ ሔዶበሬና ላም ከማለቁ የተነሣ ሕዝቡ የሚያርስበት አጥቶ ተቸገረ። እንዲህም ሲል የከፋ የረኃብ ጊዜ መጣ። ከሺ8)*2 ዓ.ም አንሥቶ እስከ *4ኛው ዓመት ማለቂያ ብርቱ ረኃብ ነበር

ረኃብ የጠናበት ሕዝብ ከሰሜን ኢትዮጵያ አውራጃዎች የእንሰት አትክልት ወደአለባቸው አገሮች እየተሰደደ ሔዶ ነበር። ረኃቡን የቻለና ገንዘብም ኑሮት እንደ እህሉ ውድነት መጠን ለመሸመት የቻለ የሙጃና የሙርይ ሣር ፍሬ እየደባለቀ በልቶ በአገሩ ላይ ተቀመጠ። እናቶች እንኳ የወለድዋቸውን ልጆች እስከ መጥላት ደርሰዋል ይባላል። በተቀረም የጐበዘ በፈረስ

በበቅሎና በአህያ አርሶ ቤተሰቡን ከፅኑው ረኃብ ያዳነ አለ። በበሬ እንጂ አርሶ ለማያውቅ ሕዝብ በፈረስና በበቅሎ ማረስ ከፍ ያለ ያልተለመደ ችግር ነበር። ፈረስና በቅሎውም ይህን ሥራ ያልለመደ ስለነበር ለእርሻው ሥራ አንድ ዕርፉን የሚይዝና ሌላው ደግሞ ፈረሱን የሚስብ ሁለት ሰው ያስፈልግ ነበር በዚያ ጊዜ የፍየልና የበግ ወይም በርትቶ ለአደነ የአውሬ ሥጋ ይገኝ እንደሆነ እንጂ በሥጋም ረገድ ምቾት አልነበረም።

ንጉሠ ነገሥቱ እንደዚህ ያለው የረኃብ አደጋ በዘመናቸው ስለደረሰ በጣም አዝነው ነበር።

ስለዚህም ሕዝቡን እግዚኦታ እንዲያደርግ አዘው ራሳቸውም ሁለጊዜ ከምህላ አልተለዩም ይባላል። ይህ የመከራ ጊዜ ከ3 የሥቃይ ዓመታት በኋላ አልፎ ለርሱ ካሣ ተከታዩ ሺ8)*5 ዘመን የጥጋብ ጊዜ ሆነ። ሕዝቡም በእግዚአብሔር ቸርነት አንዳንድ ከብት ከተረፈበት አገር ትናንሽዋን ጥጃ ለሁለትና ለ3 የጋራ እየገዛ ማርባት ጀመረ። በነዚህ ዘመኖች ውስጥ በሺ8)*5 ልዑል ራስ መኰንን ውጋዴን ዘምተው ከማረክዋቸው ከብቶች ለንጉሠ ነገሥቱ ብዙ ልከዋል። ስለ ረኃቡ ዘመኖች በአጭሩ የምንገልጠው ይህ ነው።

ከሺ8)*5 ዓ.ም ጀምሮ ወላሞ እስከ ተዘመተበት ሺ8)*7 ዓ.ም ድረስ ምኒልክ የንጉሠ ነገሥት መንግሥታቸውን ሕግና ሥርዓት ድርጅት ቤተክርስቲያኖችንና በሺ፰፻፸፮ ዓ.ም ወደአሩሲ ደርሰው ሲመለሱ እቴጌ ጣይቱ ቆርቁረው የቆይዋቸውን የአዲስ አበባን ቤተ መንግሥት መሥራትና ማደርጀት ነበር እንደ እውነቱም የእንጦጦው ከተማቸው ከተራራው ላይ መሆኑ በሁለቱም ግራና ቀኝ ጐኖቹ ሱሉልታንና አሁን የአዲስ አበባ ከተማ ያለበትን ረባዳ ቦታዎች ሲያዩ ደስ የሚያሰኝ ኑሮዋል። ግን ለአንድ ንጉሠ ነገሥት ለሆነ ገዥ ከተራራው ወርዶ ከሁለቱ ረባዳ ቦታዎች መርጦ አንደኛውን ሠራዊቱንና ሕዝቡን የሚችልለትን ከተማ ማድረግ ግዴታ ነው። ስለዚህ አዲስ አበባ (የቀድሞ ፊንፊኔ) ስለ ፍልውኃውና ከሱሉልታው ሜዳ ይልቅ ወይና ደጋ የሆነ በመሆኑ ብልጫ ማግኘቱ የሚገመትና የታወቀ ነገር ነው።




ምዕራፍ፡፲፭።
የውጫሌ ውል ፲፯ኛ አንቀጽ በውሉ የተነሣ የሆነው ክርክር።


ከዚህ ቀደም ብሎ በጻፍነው አንድ ክፍል ውስጥ ስለ አጤ ምኒልክና የኢጣልያ ወዳጅነት ስምምነቶች ነገሩን ጀምረን አቆይተነው ነበር። ስለዚህ በጊዜው አሁን በአጭሩ እንገልጠዋለን። ኢጣልያ በአፍሪቃ ምሥራቅ እግርዋን የምታገባበት ቦታ ለመፈለግ ዳርዳሩን ትዞር ነበርእንዲሁም በሱማሌ በኩል ለመግባት ከጅላ እንግሊዝ በዚያ በኩል የማያስጠጋት መሆኑን አስረዳትና ወደ ምጥዋ ብትሔድ የተሻለ መሆኑን መከራት።

ኢጣልያ ይህን ያህል ጥቅሻ አግኝታ ዝም አላለችም ወዲያው ምጥዋን በየካቲት ወር ፲፰፻፸፯ ዓ.ም ተዳክመው ከነበሩት ግብጾች ወስዳ ያዘች። አሰብንም በአባ ማሳያስ ብልጠት ቀደም ብላ በ፲፰፻፸፫ በዘዴ ገዝታ እጅ አድርጋ ነበርና የምጥዋው ይዞታ የተመቸ ነገር ሆነላት።ይህን ሁሉ ስታደርግ በኢትዮጵያ ማኸል አገርም የሚጨበጥ የመሬት ይዞታ አይሁን እንጂ በፍቅር ለነዚህ የጠረፍ ቅኝ አገሮችዋ የተመቸ የንግድ ውል ለመቋጠር አልቦዘነችም።

በ፲፰፻፸፩ - ፸፪ ዓ.ም ግድም ወደ ሸዋ የመጣ አንድ ኢጣልያዊ ባላባት ኮንቲ አንቶኔሊ የሚባል ነበር። ይህ ኢጣልያዊ በነ አባ ማሳያስ አማካይነት በንጉሥ ምኒልክ ፊት ሞገስ አግኝቶ መሣሪያ በማምጣት ደኅና ንግድ አግኝቶ ነበር ከኢጣልያ መንግሥት በተሰጠው ትእዛዝም ከአሰብ እስከ ሸዋው ደጋ አገር ያለውን መንገድ ለደንከልና ለአውሳ ባላባቶችና መታያና የገንዘብ ጉቦ በመስጠት አደገኛ ከሆኑት ደንከሎች ዘረፋ መንገዱ ሥጋት የሌለበት እንዲሆን ቀንቶት ነበር።

ኮንቲ አንቶኔሊ ጮሌነት ያላነሰው ከማናቸውም ሰው ጋር ለመግባባት የሚችል የፖለቲካ ሰው ኑርዋል። ቀደም ብለን እንዳመለከትነው በአጤ ምኒልክ ዘንድ ወዳጅነት ያለው የኢጣልያ መንግሥት ወኪል ከሆነ በኋላ አንድ የስምምነት ውል ለመጨረስ ቀናው በ08)*1ዓ.ምሚያዝያ ፳፭ ቀን (1889) የታወቀውን የውጫሌን ውል ተዋውለው ተፈራረሙ። ከብዙዎቹበዚህ ውል ውስጥ ከነበሩት የንግድና የስምምነት ውል አንቀጾች ውስጥ ነገረኛው ፲፯ኛው አንቀጽ ከዚህ ቀጥሎ እንደሚከተለው የሚል ነበር « ግርማዊ የኢትዮጵያ ንጉሠ ነገሥት ከሌሎች ባለኃይሎች ወይም መንግሥቶች ጋር በሚያደርጉት የንግድ ንግግሮች (ውሎች) ሁሉ በግርማዊ የኢጣልያን ንጉሥ መንግሥት በኩል እንዲያደርጉ ፈቅደዋል የሚል አነጋገር በኢጣልያንኛ በተጻፈው ውል ላይ ኮንቴ አንቶኔሊና ቱርጅማኑ ግራዝማች ዮሴፍ (ልዩ ጸሐፊ ኑሮት እንደሆነም ጸሐፊው) ጽፈው የንጉሠ ነገሥት ማኀተም ታተመበት ለእውነተኛው ነገር መሸፈኛ ግን ለንጉሠ ነገሥቱ እንዲመስላቸው ከዚሁ ውል ውስጥ ፲፱ኛው አንቀጽ እንዲህ የሚል ነበር « ይህ ውል በአማርኛና በኢጣልያንኛ ቋንቋ ይጻፋል ሁለቱም እርስ በርሳቸው በአሳብ በሙሉ የተስተካከሉ (የተስማሙ) የሆኑ እንደሆነ በሕግና በማናቸውም ዓይነት እኩል የተያያዙ ይሆናሉ » የሚል ነበር እንደዚህ ያለው አነጋገር በውሉ መጨረሻ ሲነበብ የንጉሠ ነገሥቱን ጥርጥር የሚያዘነጋጋ ሆነ።

አንቶኔሊ ከደስታው ብዛት ይህን ውል ኢጣልያ ወዳለው ጠቅላይ ሚኒስትሩና የግል ወዳጁ ክርስፒ ላከው። ክርስፒና የኢጣልያ ሕዝብ በምሥራቅ አፍሪቃ ያለ አንድ ሰፊ መንግሥት ሹልክ ብሎ ከኢጣልያ ክንፍ ሥር ጥገኛ ለመሆን ወዶ ገባ በማለት ደስታቸው ከልክ ያለፈ ሆነ። ኢጣልያ ለሌሎች የኤውሮጳ መንግሥቶችም ይህን አስታውቃ ኑሮ አጤ ምኒልክ ንጉሠ ነገሥት መሆናቸውን ለሌሎቹ መንግሥቶች በቀጥታ ሲያስታውቁ ነገሩ ተገለጠ።

ከዚህ ላይ የኮንቴ አንቶኔሊ ሐሳብ በዚህ በ07ኛው አንቀጽ የተነሣ የሚደንቅ ነው ሁለቱ የውል ሰነዶች በ09ኛው አንቀጽ እንደተጻፈው የቃላቸው አሳብ አንድ መሆን አለበት የሚለውን ዘንግቶት ነው? ወይስ ነገሩ ሳይገለጥ ብዙ ዘመኖች ይጨርስና ለጠብ ማንሻና አገሩን ለመውረር ይመቸናል ብሎ ይሆን? ወይም ምናልባት አጤ ምኒልክ ንጉሠ ነገሥት መሆናቸውን አለዝያም ሌላ አንድ ጉዳያቸውን ለሌሎች መንግሥቶች በቀጥታ ለመግለጥ አይደፍሩም መስሎት ይሆናል የሆነ ሁኖ አጤ ምኒልክ ንጉሠ ነገሥት መሆናቸውን የሚያመለክት መልእክት ወደ እንግሊዝና ጀርመን መንግሥት ላኩና በመጋቢት ፲፰)*፪ ይህን በኢጣልያ በኩል እንስማው የሚለው በዘዴ የተጻፈው የእንግሊዝ መንግሥት ደብዳቤና በግልጥ የተጻፈው « ልዑልነትዎ » የሚለው የጀርመን ንጉሠ ነገሥት ደብዳቤ የአንቶኔሊን በዚያውም የኢጣልያን ተንኮል ገለጠው። በአጤ ምኒልክና በኮንቴ አንቶኔሊ መካከል ብርቱ ክርክር ሆነ ከክርክሩ ብርታትና ከባድነት የተነሣ ነገሩ ወደ እቴጌ ጣይቱ ደርሶ እቴጌይቱ ቁርጠኛውን ቃል ንጉሠ ነገሥቱ ይህን እንደማይስማሙበት እቴጌይቱም ያልገቡበት ውል የማይጸና መሆኑን በቁርጥአስረዱት። ይህ ነገር የተሸፈነ በመሆኑ ብዙ ሳይቆዩ ደስታው ወደ ኀዘንና ጦርነት ሊያደርስሲል አንቶኔሊ አዝኖ ራሱን ሳያክ አልቀረም። ለጌታው ለክርስፒም ግድ ተሸሽጎ የማይቀር ነውና አስታውቆት ውርደቱ የራሱም ጭምር ስለሆነ ጦር ማዘዝ ግድ የሚሆንበት ሆነ። እስከዚያ ግን ኢጣልያ በኢትዮጵያና በኢጣልያ ማኸል ስላለው ክርክርና የወሰን ጉዳይ በዚሁ ዓመት ( ፲፰)*፪ ) በሐምሌ ኮንቴ ሳሊምቤኔ የተባለ መልእክተኛ ጉዳዩን እንዲያቀና ሰደደች። በ07ኛው አንቀጽ የገባው የኮንቴ አንቶኔሌ የተንኰል መርዝ ግን ደም ሳያፋስስ የሚደመሰስ አልሆነም። በጥቢው በመስከረም ፲፰)*፫ አጤ ምኒልክ ወደ ኢጣልያ ንጉስ ኡምቤርቶ የነገሩን አኳኋን ለአንድ ንጉሠ ነገሥት በሚገባው ዓይነት የሚገልጥ ደብዳቤ ጻፉ። የደብዳቤው ቃል አስፈላጊ በመሆኑ ነገሩንና የምኒልክን አሳብም ስለሚገልጥ ከዚህ ቀጥለን ጠቅሰነዋል። « ሞዐ አንበሳ ዘእምነገደይሁዳ ዳግማዊ ምኒልክ ንጉሠ ነገሥት ዘኢትዮጵያ። ለወዳጃችንና ወንድማችን ግርማዊ ንጉሥ ኡምቤርቶ የኢጣልያ ንጉሥ። ሰላም ለርስዎ ይሁን።

በንግሤ ምክንያት ወዳጆች ለሆኑት የኤውሮጳ መንግሥቶች እንጉሠ ነገሥት ዙፋን ላይ ማውጣቴን ሳስታውቃቸው በመጣልኝ ምላሽ ውስጥ መንግሥቴን የሚያኰስስ ነገር አገኘሁበት። የዚህ መሠረትም የሚገኘው ውጫሌ ላይ በሚያዝያ ፳፭ ፲፰)*፩ ዓ.ም በተደረገው ውል ፲፯ ኛው አንቀጽ ውስጥ ነው። ይህነን አንቀጽ ደኅና አድርገን ከተመለከትነው በኋላ የአማርኛውምንጭና የኢጣልያንኛው ትርጉም የማይገጣጠሙ መሆናቸውን አረጋገጥን። እኔ ለኢጣልያ

ስለ ወዳጅነት ብዬ ይህን ውል ስገባ ምሥጢራችን ተጠብቆ እንዲኖር ጉዳዮቻችንም እንዳይበላሹ በማለት በኤውሮጳ ለሚሆኑ የንግድ ጉዳዮቻችን በወዳጅነት በኢጣልያ ንጉሥ መንግሥት ረዳትነት ሊደረጉ የሚችሉ መሆኑን ተናገርኩ እንጂ ለዚህ የሚያስገድደኝ ውል አልገባሁም። ግርማዊ ንጉሥ አንድ የሌላ መንግሥት ጥገኛ ያልሆነ መንግሥት የሌላውን መንግሥት ረዳትነት በወዳጅነት ብቻ እንደሚፈልገው ይገባዎታል ከዚህም በቀር የውሉን ፲፱ኛ አንቀጽ በሁለቱም ቋንቆች (የተጻፈው የውል ቃል) የቃሉ አሳብ የተስማማ እንደሆነ ብቻ ውልነታቸው የሚጸና መሆኑን የሚያመለክተውን ልብ አድርገው ይመልከቱት።

በአማርኛ የተጻፈው ፲፯ ኛው አንቀጽ የሚለው ከሌሎች መንግሥቶች ጋር ለማደርገው ጉዳይ በኢጣልያ አማካይነት ላደርገው እንደምችል ይናገራል። ነገር ግን ከአውሮጳ መንግሥቶች ሁሉ ጋር በማደርገው የንግድ ጉዳይ ሁሉ በኢጣልያ አማካይነት (ብቻ) ላደርገው መፍቀዴን አይናገርም።

ውሉን ለመጨረስ ከአንቶኔሊ ጋር ስንነጋገር እርሱን በምር ጠየቅሁትና እንዲህ ብሎ መለሰለኝ ቢያሰኝዎ (የተመቸ ሁኖ ቢታይዎ) የእኛን አማካይነት ይቀበላሉ። የተመቸ ሁኖ ባይታይዎ ግን ሊተውት ይችላሉ አለኝ እኔም እንደዚህ አልኩት ይህ ጉዳይ የወዳጅነት ከሆነበት ጊዜ ጀምሮ ለምን ብዬ ጉዳዬን በሌላ በኩል ልፈጽም ? ግን እኔ በዚያ ጊዜ የተመቸኝን ከማድረግ የሚያግደኝ ውል አልገባሁም ዛሬም ቢሆን በእንዲህ ያለ ግዴታ የምገባ ሰው አይደለሁም እርስዎም እንደዚሁ ይህን ተቀበል አይሉኝም።

አሁን እርስዎ ለወዳጅዎ ክብር ብለው በ07ኛው አንቀጽ የተደረገውን ስሕተት እንዲቃና እንዲያስደርጉትና ይህን አንቀጽ ላስታወቅዋቸው መንግሥቶች ስሕተቱን እንደሚገልጹላቸው እመኛለሁ።

ረጅም ዕድሜ እንዲሰጥዎና ወዳጅነታችን ከማናቸውም መታወክ እንዲጠበቅ እግዚአብሔርን እለምናለሁ »

የኢጣልያ መንግሥት ይህ የአጤ ምኒልክ አነጋገር ሳይገባው አልቀረም። ቸኩለው ሳያጣሩ ለሌሎች መንግሥቶች በማስታወቃቸው አውቀው ውላችንን አጤ ምኒልክ አፈረሱት ካላሉ በቀር ከዚህ ደብዳቤ ንግግር ውስጥ የተደረገው ስሕተት ይልቁንም ማታለል በግልጽ ይታያል። መቼውንም ቢሆን በሁለቱ መንግሥቶች ማካከል የመንግስትን ክብር የሚነካ ጉዳይስለ ሆነ መሣሪያ መማዘዝ የማይቀር ሆነ። በስምምነቱ ፈንታ ክርክርና አለመግባባት ተተኩበሺ8)*2 ዓ.ም ራስ መኰንን ወደ ኢጣልያ አገር ሄደው መሣሪያና ሁለት ሚሊዮን ሊሬ ለኢትዮጵያ ተበድረውላት የነበረውም በስምምነት ፈንታ ነገሩ ወደ ጠብ ስለ ሄደ ሕዝቡ በከብት ጭራ ብር አዋጥቶ ወዲያው ተከፈለ። ይህም ጊዜ ጭራው ብር ተባለ። ነገሩ እንደዚህ ሳለ አንቶኔሊ እንዲህ ብሎ ጻፈ። ሕሀ ሖመሖ ሄሂመሜላ ሓኘመማሆመሆሓላመ ሄ ሙላሞ ህመማምሄ ሃሄሓሓሀ ህሀሕሄ « እንዲህ አይደለም ኩራት ከረሃቡ ይልቅ ብርቱ ሆነ» ሲልም ከረሃቡ ችግር የተነሣ ገንዘቡ ቢቆይ ለኢጣልያ ስለ ውለታ እንዳይቈጠርላት ገንዘቡን ቶሎ በመመለሳቸው ከረሃቡ ይልቅ

ኩራታቸው ብርቱ ነው ብልዋል።

አንቶኔሊ የውሉ ፲፯ኛ አንቀጽ ተድበስብሶ እንዲቆይ ወይም በሌላ ልዩ ልዩ ዘዴ እንደ ገና ለማለባበስ ደክሞ ነበር። አጤ ምኒልክም እውነት ካለ በውሉ ውስጥ የተፋለሰው አሳብ የ07ኛው አንቀጽ ብቻ ነው፡፤ ስለዚህ ኢጣልያንኛው በአማርኛው ቃል ዓይነት ቢታረም አለዚያም ፲፯ኛው አንቀጽ ፈጽሞ ቢሠረዝ ምን አለበት ? ይህ ካልሆነም እኔን አታልላለሁ መስሎት የገዛ አገሩን ያታለለ አንቶኔሊ ነው ይሉ ነበር።

ነገሩ በስምምነት የማያልቅ ሁኖ በዚህ ነገር ይደክሙ የነበሩት የኢጣልያ ወኪሎች ኮንቴ ሳሊምቤኒና ዶክተር ትራቤርሲ ያለ ስንብት ወደ አገራቸው ሄዱ። አንቶኔሊም ጥቂት ጊዜ ከቆየ በኋላ የማስፈራራትና የዛቻ ንግግር ስለአበዛ አጤ ምኒልክ ከኢትዮጵያ እንዲወጣ አዘዙ በሁለቱ መንግሥቶች መካከል የተነሣው ግጭት በጦርነት ብቻ የሚያልቅ መሆኑ ቁርጥ ነበር። ግን የአንቶኔሊ ሸሪክና አዛዥ ክርስፒ በማኸሉ ጊዜ ከጠቅላይ ሚኒስትርነቱ ተሽሮ ማርኪዝ ደ ሩዲኒ በርሱ ፈንታ ተሹሞ ስለ ነበር ( ፲፰)*፫ ) ጦርነትን ፈላጊው ወገን ወደቀና ጦርነቱ ዘገየ። በሺ8)*5 ሩዲኒ ለቆ ፍራንቺስኮ ክርስፒ በሹመቱ ተመለሰ። ሺ8)*7 ኛው ዓመት እስኪያልቅ ነገሩ ሲጓተት ኢጣሊያም ስትዘጋጅ ቆይታ በማኸሉ ጊዘ ጃንሆይም ወደ ወላሞ ዘምተው ወላሞን አቀኑት። አገሩንም ያዙት። የወላሞውን ባላባት አገርህን አታስመታ ግባልኝ ገብር ብለውት ነበር። እምቢ በማለቱ አገሩ ተመታ። ብዙ ሕዝብ ሞተ። እርሱም ከሸሸበት ተያዘ። ንጉሠ ነገሥቱም አገሩን ከመቱትና ካስገበሩት በኋላ ያንኑ ባላባቱን በአገሩ ላይ ዋና አስተዳዳሪ አድርገው ወደ አዲስ አበባ ተመለሱ።




ምዕራፍ፡፲፮።
የአጤ ምኒልክ ጊዜ የወታደር አስተዳደር ዓይነትና ሥነ ሥርዐቱ።


ወደ ዓድዋ ጦርነት ፊታችንን ሳንመልስ ይህን የደቡቡን የኢትዮጵያ አገር በጠቅላላውም የኢትዮጵያን የዚያን ጊዜውን የወታደር አስተዳደር ሥነ ሥርዐት በተቻለ መጠን እንመልከተው። ለዚህ ምሳሌ እንዲሆነን አጤ ምኒልክ ከዓድዋ ጦርነት በኋላ በጦር አለቆቻቸው ውስጥ የሚተዳደረውን ሠራዊትና የጦር መኰንኖች አያያዝ ይገምቱበት የነበረውን ዘዴ ምሳሌ አድርገን እናመጣዋለን። ራቅ ካሉ አውራጃዎች አገረ ገዥና የጦር አለቆች የሆኑ እስከ ሠራዊታቸው ለግዛት በተሰጣቸው አገር ተጠርተው ሲመጡ ወደ መናገሻው ከተማ እንደ ገቡ የአገረ ገዢው መምጣት ለሊጋባው ተነግሮ ጃንሆይ ችሎት ተቀምጠው የጦር ሠራዊቱን አሰላለፍና መደርጀት ንቃቱንም በፊታቸው እያለፈ ያዩ ነበር ወደ ሹመት አገሩ እስኪመለስ በሚቆይበት ጊዜም ወደ አዲስ አበባ ለቤተ መንግሥቱ ጉዳይና ለቤተ ክርስቲያን ሥራ እንጨት ካለባቸው ራቅ ካሉ ቦታዎች ግንድ ወይም ደንጊያ በማጋዝ ዛሬ የምናየውን ከተማ መሠረት በመጣል አገልግለዋል።

ለእንደዚህ ያለው ሥራ ሲደክም የዋለው ሠራዊት ከጭረቻ ሲያግዝ ውሎ እንደ ሆነ አዲስዓለም ላይ ከመናገሻም ሲያግዝ ውሎ እንደ ሆነ ሆለታ ላይ እንደ ዋና ከተማ ለግብር ሙሉ መሰናዶ ይደረግ ስለ ነበር ንጉሠ ነገሥቱ ሠራዊቱን ግብር ያበሉት ነበር። በእንደዚህ ያለ

ውም ግብር ላይ ንጉሠ ነገሥቱ አበላሉንና አጠጣጡን ልብሱንም በመመልከት ጌታው ወታደሩን እንደ ምን እንደ ያዛቸው ይገምቱ ነበር። እንደዚሁም አንድ ጊዜ ራስ ወልደ ጊዮርጊስ ከግዛት አገራቸው መጥተው ንጉሠ ነገሥቱ አደባባይ ተቀምጠው የሠራዊታቸውን ብዛትናሰልፍ ከተመለከቱ በኋላ ቆይቶ ከጭረቻ ግንድ እንዲያግዝ ታዞ ወረደ ከጭረቻ ግንድ ሲያግዝ ለዋለው ሠራዊትም ንጉሠ ነገሥቱ አዲስ ዓለም ላይ ግብር አበሉት። የቀኑ ሥራና ፀሐዩ የዋለባቸው የንጉሥ ወልደ ጊዮርጊስ ወታደሮች ከውኃ ጥሙ የተነሣ የደረቀውን የቤተ መንግሥት ጠጅ ደኅና አድርገው ጠጥተውለት ኑሮ የጭፍራ አለቆችና መኳንንቶች ጠጁ ጐድቷቸው እየተደገፉ ከግብሩ ሲወጡ ንጉሠ ነገሥቱ ሲመለከቱ ቆይተው ራስ ወልደ ጊዮርጊስን « ወልደ ጊዮርጊስ መኳንንቶችህንና ወታደሮችህን ዘወትር ግብር አታበላቸውም መሰል ጠጅየሚጠጡበት ገባርም ለመኰንኖቹ የሰጠሃቸው አይመስልም » ብለው ወቀስዋቸው ይባላል።

ራስ ወልደ ጊዮርጊስም በነገሩ ድንገተኛነት ግር ሳይላቸው « ጃንሆይ ! እኔስ ግብር አዘውትሬአበላቸዋለሁ አሽከሮቼም ጠጅ ያዘወተሩ ናቸው » ብለው መልሰው ወደ ሠፈራቸው ተመ ለሱ። በኋላ ግን መኳንንቶቻቸውን በጃንሆይ ፊት አሽከሮቹን እንደ ማያኮራና እንደ ማያበላ ጌታ አደረጋችሁኝ ብለው ወቀሱዋቸው ይባላል። ይህ በዚያ ጊዜ ከንጉሠ ነገሥቱ ጀምሮ እስከ ታችኛው የጭፍራ አለቃ ድረስ ያለውን የወታደር አስተዳደርና መልካም አያያዝ ያሳያል።

እንደዚህ ያለው መሰናዶ ወታደሩንና የጦር አለቆቹን ግብር በማግባት (ወይም በአዳራሽ በመገኘት) ማብላትና ማጠጣቱ ብቻ ሳይሆን አብይው ጌታም ሆነ ግብር የሚያበላቸው ሠራዊቱ በዚህ ዓይነት ምግብ ልዩ ስሜት ነበራቸው። ንጉሡ ወይም አገረ ገዢው የጦር አለቃ በአዳራሹ ውስጥ ከፍ ባለ በአጐበር በተጐናጸፈው አልጋ ላይ በግራና በቀኝ መከዳው መካከል ተቀምጦ እንደ የማዕርጋቸው ለግብር የተቀመጡትን መኳንንቶች ባለሟሎቹንና ክብር የሚገባቸውን ሹሞች በግራና በቀኝ አስቀምጦ ሠራዊቱም ደምብ ባለው ረድፍ አዳራሹን ሞልቶት እምቢልታና መለከት እየተነፋ ነጋሪቱም እየተጐሰመ አሰላፊው በየዓይነቱ የተሰናዳውን ምግብ ሲያሳልፍና ሊጋባውም አጋፋሪዎቹን ይዞ የሠራዊቱን አቀማመጥ ሲያደራጅ የአገራችን ልዩ የሆነው ሥርዐት የሚያስደንቅና ደስ የሚያሰኝ ነበር። የጮማው ሥጋ ብልትም ከአስቈራጩ እንደ በላተኛው ክብር ዓይነት ተይዞ ሲበላ ጠጁንም አሳላፊው በሁለት እጆቹ ጣቶች ማኸል አሥራ ሁለቱን ያህል ብርሌ ይዞ ሲያሳልፍ ጥንት በግሪኮችና በሮማውያን ታሪክለአማልክቶቻቸው ክብር ሲያደርጉት ከነበረው ከበዓል ቀን ግብዣ ጋር የሚመሳሰል ነው። ለአብይው ጌታም የሚሰማው ክብርና የልብ ደስታ በፍሥሐው ቀን በሞትና በሕይወት በማይለዩት ቤተ ሰቦቹ ማኸል እንደ ተገኘ ባለቤት የሚቈጠር ነበር።

ሠራዊቱና ባለሙዋሎቹም ከጌታቸው እየታዘዘ ለእገሌ ጠጅ ለዚያም ከጮማው ሥጋ ጨምርለት እየተባለ ከጌታው መፈቀዱን ሲያይ የጌታው ልዩ ሞገስና ፍቅር ተሰምቶት በአንድ ቀን ቁም ነገር ቦታ ላይ ለጌታው የታማኝነት ወረታውን ለመመለስ የማይመኝ አልነበረም። እንደዚህ ያለው ግብርም በየዓመት በዓሉ ቀኖች ስለሚደረግ ጠጅና ጮማ አዘውትሮ ከቤቱ ለማያገኘው ወታደር የደስታው ቀን ነው። ወታደር ያልሆነው በሠፈሩ የሚኖር ሕዝብም ከግብሩ ስለማይከለከል ግብርም ምላሽ ሳይሆን በደንብ ይጋበዝ ስለ ነበር እንደዚህ ያለው ቀን ሁሉም የሚጠባበቀው የደስታ ቀን ነበር። በእንደዚህ ያለ ዓይነትም ጭፍራ ጌታው የማይለያዩና የሚተማመኑ አንድ ቤተሰብ ነበሩ።

የዚያን ጊዜው የወታደር ሥነ ሥር ዐት ዛሬ እንደምናየው በኤውሮጳው ዓይነት የወታደር ድርጅት ያለውና ከመንግሥት በሚሰጥ የገንዘብ ደሞዝ አይተዳደርም ነበር። የሰልፍ እርምጃ ትምህርትም አልነበረም። የጊዜው የሥልጣኔ ደረጃ ስለማይፈቅደውም ሲወራረድ በመጣው የኢትዮጵያ ወታደር አስተዳደር ልማድ በተሰጠው የማደሪያ መሬት ወይም ገባር ከማደሩ ሌላ ከጌታው(ከአለቃው) ቤት ያገኘውን አብሮ በመብላት ኅብረት ባለው የቤተ ሰብ አስተዳደር ዓይነት የተመሠረተ ነበር። የጦር አለቃ የሆነውም ከወታደሮቹ ጋር አብሮ ተካፍሎመብላትና ለግብር የሚሆነውን መሰናዶ ዘወትር ማዘጋጀትም ግዴታ የሆነ ልማዱ ነው። ይህን ባያደርግና ካለው ሀብት ለወታደሮቹ ባያካፍል አብሮት የሚኖር ወታደር አያገኝም። ይህ ቤተ ሰባዊ አስተዳደር የሥጋ ዝምድና የሌለውንና በነገድ በትውልድ የማይገናኘውን ራቅ ካሉ አውራጃዎች መጥቶ ያደረለትን ወታደር ከጌታው ጋር በፍቅርም ሆነ እምነት ባለው አገልግሎት በጥብቅ ያስተሣሥረዋል። በጦርነት ወይም በማናቸውም አደጋ (ይህ በጊዜያቸው አይታጣም ነበር) ጀግንነት በሞላበት ፉከራ ወይም ቀረርቶ ሞቴን ካንተ በፊት ያድርገው ብሎ ለጌታው ታማኝነቱን እስከ መግለጥ የተናገረውንም እስከ መፈጸም ያደርሰው ነበር። ጌታውንም እንደ አባት አድርጎ በስሙ መማሉ ብዙውን ጊዜ ከጋሜነቱ ጀምሮ ያሳደገው በመሆኑ አለዚያም የሚያንቀባርረው የጠጁና የጮማው ፈረስና በቅሎ መሣሪያም የሚሰጠው ጌታው ስለሆነ ነው።

ቀደም ብለን እንደ ተረክናቸው ያሉት የአገር ማስፋት የጦር ሜዳዎች ሲደረጉም አስቀድሞ ይሰጥ የነበረው የማስጠንቀቂያ ትእዛዝ (አዋጅ) « አሽከርህን ገረድህን በቅሎህን አደርጅ» የሚል ነበር። ወደጦሩ ሜዳ ሠፈር ውስጥ ገብተው ሲያዩትም ያው ኅብረት ያለው ቤተ ሰባዊ አስተዳደር ይታያል። ወታደሩና የጦር መኰንኑ በንጉሡ ወይም በዋናው የጦር አዝማች ድንኳን ዙሪያ በተሰጠው ደንብ ግራና ቀኝ ፊትና ኋላ ድንኳን ያለው መኳንንቱ ድንኳኑን ይተክላል የሌለውም ወታደር የዕለት ዳስ ቅልሱን ያቆማል። ከሠፈሩ ውስጥ ያለው መረዳዳት የበሰለ ሥንቅ ያለው በሶውንና ድርቆሹን ያልበሰለ ዱቄትም የሆነ እንደ ሆነ ገረድ ያለው ገረዱ ለሁለት ለሦስትና ለብዙ ጓዶች የሌለውም አሽከሩ ወይም ከነርሱ በዕድሜ ያነሰው ወታደር ድርቆሹን ወይም በሶውን በማዘጋጀት (በማበስበስ) ወይም ቂጣውን በማብሰል እግራቸውንም በማጠብ ሲረዳዳ ይህ የኢትዮጵያ ሕዝብ በጦር ሜዳ ኑሮ እንደሚያውቅበትና የግል የሆነ ልማድ እንዳለው ያሳያል።

የዘመቻውን ጉዞ ሲመለከቱት ከአንድ አገር ወደ ሌላው ጓዙን ይዞ የሚጓድን ሕዝብ ይመስላል። ከሠፈረበት ቦታ ላይ ማታ ለሚመጣው ቀን የታዘዘውን ልፍ አዳምጦ ስለሚያድር ተንሡ የሚለው ጡሩምባ ሲነፋ ትጉህ የሆነ ወታደርም ከዚያ በፊት ማልዶ በጉዞው ጎራው እንዳያስቸግረው ድንኳኑንና ሥንቁን ቀርቅቦ በአህያው ወይም በበቅሎው ጭኖ ጋሻ ጦር ጠመንጃውን ይዞ ይገሠግሳል። ዋና ዋናውም ሹም በቅሎና ፈረሱን ተቀምጦ የጦር አዛዡን ጠመንጃውን ይዞ አጅቦ ጉዞውን ይጀምራል። ጦሩ በሞላ ጉዞ በጀመረ ጊዜ የየጦር አለቃው ወታደር አጋሠሡን እየነዳ ገረዶቹም በየሥራቸው ዓይነት ገምቦኛዋ ጠጁን ወጥ ቤትዋ ምጥኑንና የድቁሱን ቅል ድስትዋን ይዛ እየዘፈኑና እየሸለሉ በደስታና ንቃት ባለው መንፈስ በመጋፋትናአይዞህ በመባባል መንገዳቸውን ይቀጥላሉ።

ይህ የወታደርነት መንፈስ ያለው ሕዝብ የወታደርነቱን ኑሮ እንደ ሰላማዊ ሕዝብ ኑሮ እንደ ሰላማዊ ሕዝብ ኑሮ ያለ ጭንቀትና ያለ ሥጋት በዘፈንና በቀረርቱ የጭን ወይም አዝማች ገረድ የሚባል ስም ሰጥቶ ሴት ይዞ ወደ ዘመቻ ስለሚሄድ የቤትና የግብርና ኑሮ ናፍቆት አይሰማውም። በእንደዚህ ያለ ዘመቻ ጉዞ የተወለዱ ብዙ ልጆች ነበሩ። ይህን ስንል ምናልባት ለአንባቢው ሰው ግራ ሁኖ ይሰማው ይሆናል እንዳልናቸው ያሉት በዘመቻ ጉዞ ላይ የተወለዱ ልጆች ግን ወደ ግዛት አገራቸው ወይም የብዙ ጊዜ ዕረፍት ወደሚደረግበት አገር እስኪደርሱ በሞላላ አገልግል ይታቀፍዋቸውል ይህም የሆነና የነበረ ነገር መሆኑ እርግጥ ነው።

የዚያን ጊዜው የኢትዮጵያ የጦር ሠራዊት ልብስና መሣሪያ አንድ ዓይነት አልነበረም። ጠመንጃ በብዙው የማይገኝ ስለ ነበረና ጥይትም እንደ ልብ በሆነ ብዛት ስለሌለ ጐራዴና ጦር ጋሻን ደርቦ ይይዝ ነበር። ጠመንጃ ያልያዘው በእዝ ወደ ዘመቻ የወጣው ዘማች ሠራዊትም ከጦርና ከጐራዴው በቀር ሌላ መሣሪያ አልነበረውም። ቢሆንም የልቡ ሙሉነትና እንደ አንበሳ የሆነው ጀግንነቱ በያዘው መሣሪያና በቅልጥፍናው የሚተኰስ መሣሪያ የያዘውን ባላጋራውን ለመከራከርና ለማሸነፍ ያስችለው ነበር። የወታደሩ የጦር ልብስ ያው ሰላማዊ የሆነው ሕዝብ የሚለብሰው የሚያጣፉት ሸማና እጀ ጠባብ ሱሬ ነበር። የጦር አለቃ የሆኑት ብቻ በለምድ ዓይነት የተሠራ የአንበሳ ጐፈር ለብሰው በራሳቸውም ላይ ግርማ የሚሰጥ ጐፈር ያስራሉ። ወይም ጠጉሩ ረጅም የሆነ የበግ ሎፊሳ ይለብሳሉ። ካባና ከከፈይ ወይም ከደኅና ሌላ ዓይነት ጨርቅ የተሠራ ለምድም ለጌጥና ለማዕርግ ልብስ ያገለግላቸው ነበር። የወታደርነት ሞያቸውም ፈረስ ግልቢያና ተኩስ ውኃ ዋና ነው። ወታደሩ ሁልጊዜም በመንገድና ጌታውን በማጀብ የተፈተነ ስለ ነበረ ወጣ ገባ የሆነውን የአገራችንን ቆላና ደጋ መሬት እንደ ልቡበሩጫና ሙሉ በሆነ ፍጥነት ሊጓዝበት ይችላል።

አጤ ምኒልክም የተለመደ በሆነው ዓይነት በጉዞዋቸው ላይ ግብር ማብላቱ በተቻለ መጠንእንዳይታጐል ተሰናድቶ በዚህ ዓይነት ይተዳደር የነበረውን ሙሉ የሆነ የጌታው ፍቅርና የእርስ በርስ መተማመን ያለውን ሠራዊታቸውን አስከትተው ወደ ትግሬ ዘመቻ ለመነሣት ቈረጡ።




ምዕራፍ፡፲፯።
የዓድዋ ዘመቻና የምኒልክ ሞያ።


ወላሞ በተዘመተ በዓመቱ ኢጣልያ እየገፋ መምጣቱ በቁርጥ ስለተነገረ ሠራዊታቸውን በአዋጅ አስከትተው ወደ ትግሬ ለመዝመት ተነሱ። ከዚህ ዓመት በፊትም ቢሆን በውሉ ግጭት የተነሣ የኢጣልያ ጦር እንደሚመጣባቸው በቁርጥ ያውቁ ነበር። ከዚያ በፊት ግን የኢጣልያ ጦር ከምጥዋ እስከ መቀሌ መድረሱንና አዲግራትም ለጦር ማከማቻ ሠፈር ማበጀቱን እስከ መቀሌም ዘልቆ ከራስ መንገሻ ጋር መዋጋቱንና ድል ማድረጉን ቢሰሙም ባለፉት ዘመኖች ውስጥ በነበረው የረኃብ አደጋ ምክንያት ሻል ያለ ጊዜ እስኪሆን (አንዱን ዓመት) በወታደር አገሩን ፈጽሞ አላስርበውም በማለት ቀደም ብለው ሥፍራ ለመያዝና ቦታ ለማደርጀት አልቸኮሉም። ነገር ግን በተቻላቸው መጠን መሣሪያ ለማግኘት ደክመዋል። ድካማቸውም በከንቱ አልቀረም።ከፈንሣዎች ለነበራቸው መሣሪያ መጨመሪያ የሚሆን ውጅግራ (ፉሲግራ)

ጠብመንጃ አስመጥተው ነበር።

በጥቅምት ፪ ቀን ከአዲስ አበባ ወደ ዘመቻው ተነሱ። በጥቅምት ፳ ቀን ወረኢሉ ደረሱና የኢጣልያውን ጦር የሚቻላቸው መስሎ የታየ እንደሆነ የጦር ፊታውራሪ ሁነው ቀድመው እንዲወጉት ራስ መኰንንን ራስ ሚካኤልን ራስ ወሌን ራስ አሉላን ዋግሹም ጓንጉልን ደጃዝማች ወልዴን ፊታውራሪ ገበየሁንና ሌሎችም ጥቂት መኳንንቶቹን ጨምረው እንዲቀድሙ አዘዝዋቸው። አስቀድሞ የዘመተው የ4ቱ ራሶች ጦር የአላጌን አምባ ተዋግቶ ድል አድርጎ ይዞ ቆየ፡የኢጣልያኑ ጦር መሪ ማጆር ቶዚሊ በጦርነቱ ሞተ። ሁለት መድፎችና ብዙ መሣሪያ ተማረከ። የኢትዮጵያው ጦር የአምባው ገደል አስቸጋሪ ቢሆንም ተንጠላጥሎ ወጥቶ ምሽጉን ለመውጋትና ለመያዝ ቻለ።

በታኅሣሥ ፴ ( ፳፱ ) ቀን ንጉሠ ነገሥቱ መቀሌ ደረሱ። በማጆር ጋሊያኖ የሚታዘዘው ከኢጣልያው አንዱ ክፍል ጦር መቀሌ እንዳኢየሱስ ላይ መሽጐ ተቀምጦ ነበር። ይህ ምሽግ የሆነ የቤተ ክርስቲያን ቦታ በሰሜንና በደቡብ ባሉ ሁለት ትናንሽ ወንዞች እንደሸለቆ ሆኖየተቆረጠና ለመከላከል የተመቸ ቦታ ነው። ከንጉሠ ነገሥቱ ወደ መቀሌ መድረስ በፊት የራስ መኰንንና የሌሎቹ አስቀድመው የመጡት ራሶች ጦር መቀሌ እንዳ ኢየሱስ ላይ መሽጎ በነበረው በኢጣልያኖች ምሽግ ዙሪያ የሚመች ቦታ በቅርቡ ለመያዝና በጀርባው ዓዲግራት ካለው የጣልያኖች ዋና ጦር ለመነጠል ቦታ ይዞ ቆይቶ ነበር። ቦታ ከመያዙም ላይ በምሽጉ የነበረው የኢጣልያኖች ጦር በመድፍና ከምሽጉም ውጭ ተጠባባቂ ሆኖ ተቀምጦ የነበረው ቃፊር ጦር ሲከላከል የመቆራቆስ ተኩስ ሲደረግ ቆይተዋል።

በዚሁም ጊዜ ውስጥ ራስ መኰንን በምሽጉ ውስጥ የኢጣልያኖች ጦር ትንሽ መሆኑን የሚያስታውቅ ቃል ደኅና መሣሪያና መድፍ ቢኖራቸውም እንደማይፈሩት ምሽጉንም ያለደም መፋሰስ ለቆ እንዲሄድ ወደ ማጆር ጋልያኖ ልከውበት ነበር። እርሱም ምሽጉን ደኅና አድርጐ ለማጠንከርና ምቹ ጊዜ ለማግኘት ሲል የስምምነት ፍላጐት ያለው እያስመሰለ ሲላላክ ቆይተዋል። አጤ ምኒልክ ከመጡ በኋላ ግን ስምምነቱ ዘለቃ ስላጣ ምሽጉን ለመያዝ ትግሉ እየጠነከረ ሄደ። ምሽጉም ለጊዜው ሳይያዝ ቢቆይ ምቹ ቦታዎችና የውሀው ምንጭ ስለተያዘ ማጆር ጋሊያኖ የውሀው ጥም በምሽጉ ውስጥ በነበረው ሠራዊቱና እንስሳ ላይ ስለጠናበት ምሽጉን በስምምነት ለቆ ወደ ዋናው ጦር አዛዥ ሰፈር ወደ ዓዲግራት መሄድ ግድ ሆነበት። በዚህ ስምምነት ጋሊያኖ ምሽጉን ለአጤ ምኒልክ ለቆ ይሂድ እንጂ ዋናው ጦር አዛዥ ጄኔራል ባራቲዬሪ ፩ኛ፡የአላጌው ድል ብድር እንዲመለስ ፪፡ኛ ጌታው ፍራንቼስኮ ክርስፒ በአደጋ ላይ የነበረውን ፖለቲካውን በኢትዮጵያ ላይ በሚገኝ ድል በመጠገን ለኢጣልያም የቅኝ አገር ለማምጣትና እንደ ዩልዮስ ቄሣር የንጉሠ ነገሥት ማዕርግ እንኳ ባይሆን የርሱን ያህል ስመጥሩነት አግኝቶ በታሪክ ውስጥ ተካፋይ ሊሆን አስቦ ወደ ጦርነት ይገፋፋው ነበር። ባራትዬሪም ይህን ድል የሚያገኝ መሆኑን ተማምኖ አብሮት ያለውም የኢጣልያ ጦር ገና በሐሳቡ ድሉ የነርሱ መሆኑን ሳይጠራጠር አስቀድመው ፈንድቀው ነበር።

ከ፰ ዓመት በፊት በአጤ ዮሐንስ ዘመነ መንግሥት ከራስ አሉላ በዚሁ ዓመት ደግሞ በታኅሣሥ ወር አምባ አላጌ ላይ ግንባር ቀደም ሆኖ መሽጐ ከገደል ላይ ሰፍሮ የነበረው ጦር መመታት መሪው ሲሞት ቀጥሎም እናንት ወደ ዋናው ሠፈር ተመለሱ እንጂ ሞቴ ከዚሁ ነው ብሎ የነበረው ጋሊያኖም የመቀሌ እንዳኢየሱስን ምሽግ መልቀቅ ይህ ሁሉ አሳቡን ወደ ስምምነት ሊያዘነብለው አልቻለም። መሣሪያውንና በትምህርት የሠለጠነውን ጦሩን ተማምኖ ዋናውን ጦርነት ለማድረግ ቆረጠ። በየካቲት ፳፫ ቀን ዋዜማ ለሚመጣው ቀን አስፈላጊውን የጦር አቅድ ትእዛዝ ለጦሩ ዋና አለቆች ሰጥቶ ከምሽቱ በ3 ሰዓት ጠቅላላው ጦር ሲጓዝ አድሮበትእዛዙ የተመደበለትን ቦታ ለመያዝ የሐበሻውን የጦር ሰፈርም በድንገት እንዲገጥሙ ይቅናህ ተባብለው ተለያዩ። የኢጣልያው ጦር በየጦር ጄኔራሎቹ ተመርቶ ሌሊቱን ሲጓዝ አድሮ ወደ ሐበሻው የጦር ሰፈር ወደ ንጋቱ ሲል በ፲፩ (በፈረንጅ ፭) ሰዓት መድረሱ ታየ። በኢጣልያው ወታደር ውስጥ እሳቱ ብልጭ ሲል እንዳይታይ ሲጋራ ማጤስና የሚንኳኳ ድምፅ እንዳይሰማ ማስጠንቀቂያ ታዞ ነበር። አጤ ምኒልክ ጥቂት ቀደም ብለው የጠላትን መምጣት ሰምተው ስለነበር ሠራዊቱ እንዲታጠቅና ለጦርነት እንዲዘጋጅ አዘው ነበር። ወዲያው ግንባር ቀደም ሆኖ ዘብ ሲጠባበቅ ከነበረው ጦር ጋር ተጋጭተው የጦርነቱ መጀመሪያ ተኩስ ተሰማ። ሁሉም ከሰፈሩ እየሮጠ ንጉሠ ነገሥቱን ተከትሎ የአለፈም ቀድሞ ጠላቱን በሙሉ ልብና በፉከራ ገጠመው። ድል አድርጌ የሰው አገር ነጥቄ አቀናለሁ ብሎ መሣሪያውንና ሥልጣኔውን ከተማመነው ባለኃይል ጋር ትግሉ ተጀመረ። ለአገሬ እከላከላለሁ የሕዝቤን ነፃነት የአገሬንና የራሴንም ክብር አድናለሁ ብሎ የተነሣው ንጉሠ ነገሥትም አምላኩንና የተፈተኑ ጀግኖች አሽከሮቹን ፈተናቸውን እንደሚወጡ በመተማመን « በሉ ጀግኖቼ » እያለ ራሱም ወደ እሳቱ ማኸል በመግባት ያደፋፍርና ይቆሰቁሳቸው ነበር። በዚህ የነፃነትና የአገር ታላቅ ክብር መነካት እቴጌይቱም እቤት አልዋሉም። ፰፻ ኪሎ ሜትር ያህል የሚሆን በሌሎች አገሮች ተደርጎ የማይታወቀውን ወጣ ገባ ተራራማ ቆላና ደጋ ብርዱና ረምጫው የሚፈራረቅበትን መንገድ በበቅሎ ጀርባ ተጉዘው ዘምተዋል። በጠላት በኩል ለቁስለኛው በደንብ የተማረ ሐኪምና ቁስለኛ አንሺ ነበረው የኢትዮጵያ እቴጌም የቆሰለ ሲያነሡና ለተጠማ ቁስለኛውሀ ሲያጠጡ ዋሉ። ራሳቸውም በጦርነቱ ውስጥ ባለ ክፍል ጦር ነበሩ።የደጀኑንም ጦር ያለ ፍርሃት ሲያበረታቱና አይዞህ ሲሉት ዋሉ። ከቀኑ ፱ ሰዓት በኋላ የጦርነቱ ድል የምኒልክ መሆኑ ለይቶ ነበር። የጀግናው ጀግና ሠራዊትም በተፈጥሮ የተዋጊነት ባሕሪው የተፈጥሮ ስንል እዚህ ላይ ከጦር ትምህርት የተለየ በሆነ ሊያጠቃውና የነፃነት ክብሩን ሊያዋርድበት የመጣበትን ጠላት በተፈጥሮ አልጠቃም የማለት የጀግንነት ኩራት ስሜቱ ገጠመው። ቆስሎ ስለ ሕይወቱና ለምን ተነካሁ ብሎ ብዙ ሰው እንደሚያበላሽ ነብርም ወደ ጠላቱ እየዘለለ ገብቶ ድል አደርጋለሁ ብሎ ከመጣበት ጠላት ጋር ተከታከቱ። የኢትዮጵያው ጦር እንደ ጠላቱ የሚተኮስ መሣሪያ ቢኖረውም የሚበዛው ጦርና ጐራዴ ብቻ ይዞ ዘምቶ ነበር። ጠላቱንም በያዘው መሣሪያ መውጋት ፈርቶ ወደ ኋላው አላለም ብርቱና የጦር አቅድን አዋቂ የነበሩት እንደ ራስ መኰንን ያሉት የጦር መሪዎች በዚህ የሞትና የሕይወት መለያ ጦርነት በታሪክ ውስጥ የማይረሱ ሆነው ይታያሉ። መዓት ሆኖ በሚዘንበው የጥይት በረዶ ማኸል የወደቀውእየወደቀ እንደ አንበሳ በፉከራ ከጠላት ጋር ተናንቀው ዋሉ። በዚህ ጦርነት የኢትዮጵያ ጐራዴና ጦር ከወትሮው ይልቅ የበለጠ ሞያ ሠራ።

አባቶቻችንም የነጻነት ክብራቸውን ከማዳናቸው ይልቅ በመሣሪያና በጥይት ተሪፍነት የሚበልጣችውን አንድ የሠለጠነ ኤውሮጳዊ ሕዝብ ድል አድርገው በመመለሳቸው ስማቸው በዓለም ታሪክ ውስጥ ተጠራ ታወቀም። ከዓድዋ ጦርነት ምላሽ አንድ የተጉለት ሰው በዚህ ዘመቻ አንድ ልጁ በጦርነት ሞቶበት ተረድቶ እንዲህ ብሎ አለቀሰ ይባላል።

« ይለቀስለታል ሁሉም በየቤቱ ፤

እንኳን ደህና ገባህ ዳኘው ባለቤቱ። »

በዚህ የሙሾ ግጥም ውስጥ ሰውዮው ከአንድ ልጁ ሞት ይልቅ የምኒልክ ደኅና መግባት ለአገር የሚጠቅም መሆኑን ገለጠ ይህ ነገር አጤ ምኒልክ ጆሮ ደርሶ ለሰውዬው የነበረው አንዱ ጠዋሪው ልጁ በጦርነት ስለሞተበት የሚጦርበት አንድ ማለፊያ የሆነ መሬት ተሰጠው።

ይህን ሺ፰፻፹፰ኛውን ዓመት በምኒልክ የሕይወት ታሪክ ውስጥ ፫ኛው የምኒልክ ዕድልና የሞያቸው መደምደሚያ ዘመን ነው ብንለው የተገባው ነው። ከዚህ ጊዜ ወዲያ ያሉት ዘመኖች አጤ ምኒልክ ለጊዜያቸው አስተዳደር መልካም መስሎ በታያቸው መጠንና በተቻላቸውያህል ሕዝባቸው የዓለምን ሥልጣኔ መንገድ ፍለጋ እንዲከተል መሞከር ይጀምራሉ።




ምዕራፍ፡፲፰።
የኢጣልያ ምርኮኞች በነርሱ የተነሣ የተደረገው ስምምነት።


በዚህ ጦርነት ብዙ የኢጣልያ ወታደሮች የጦር ሹማምንቶችም ተማርከዋል። የተማረኩትን ምርኮኞች እንዳይገደሉ ወይም ያለወገን በሆነ ዓይነት ሠራዊታቸውም እንዳያጉላላቸው አወጁ። ወደ መናገሻ ከተማቸው ዙሪያ አምጥተውም በምግብ እንዳይጐዱ በምሪት አስቀመ ጡአቸው። በተቻላቸው መጠንም የታረዘውን አለበሱት። በኢጣልያ አገር ሠራዊታቸው በጦርነቱ ድል ከመሆኑ ይልቅ ምርኮኛውን የሚገጥመው ዕድል ሽብር አመጣ።

በፖለቲካ አመራራቸው ነገሩን ወደ ጦርነት የገፋፉት ሲኞር ክርስፒና ኮንቴ አንቶኒሌ በሕዝባቸው ዘንድ ተነቀፉ። ለኢጣልያ ሰፊ የቅኝ አገር በማምጣት ፈንታ ድል መሆንና ስለ ምርኮኞቹ ጭንቀትን አተረፉ። ክርስፒ ያደረገው ጥፋት ከባድ መሆኑን በአደባባይ ራሱ ገልጦት ጠቅላይ ሚኒስትርነቱን እንዲለቅ ሆነ። የተማረኩትና የሞቱት ወታደሮች ዘመዶች የከፍተኛ ተማሪ ቤቶች ተማሪዎችም ክሪስፒ ይውደቅ እያሉ በዘለፋ ቃል እየጮሁ በአደባባዮችና በየመንገዶች ተሰልፈው እየዞሩ ይለፉት ነበር። ኢጣልያ ነገሩ በስምምነት ብቻ የሚያልቅ መሆኑን ደኅና አድርጋ ተረዳችው። ይህ እንዲገባት ያገኘችው ትምህርትም ቀላል አልነበረም። ምርኮኞቹ የዓድዋ ድል ከተገኘበት ከሺ፰፻፹፰ ዓ.ም የካቲት ፳፫ ቀን አንስቶ እስከ ጥቅምት ፲፱ ቀን ፲፰፻፹፱ ዓ.ም ድረስ ቈይተው ከ8 ወር በኋላ ውጫሌ ላይ በ፲፰፻፹፩ ሚያዝያ ፳፭ ቀን የተደረገው ውል ፈጽሞ መፋቁን ኢጣልያ አወቀችና የምርኮኞቹን መለቀቅ ተስማሙበት ይህም በሰደደችው ልዩ መልእክተኛ በማጆር ናራዚኒ ተረጋገጠ። በአጤ ምኒልክና በኢጣልያ ማኸል አዲስ የስምምነት ውል ተደረገ። የውሉም ፍሬ ነገር በተለየ ጭማሪ አንቀጽ ከተደረገው የምርኮኞቹ መለቀቅ ሌላ ፍሬ ነገሩ ኢጣልያ ምጥዋን ከያዘችበት ከየካቲት ሺ፰፻፸፯ ዓ.ም ጀምሮ ከአጤ ዮሐንስም እየተዋጋች ቆይታ እርሳቸው ከሞቱ በኋላ የያዘችውን አገር ጭምር ደንበኛ የሆነ ክልል እስቲደረግ ለጊዜው መረብ በላሳና ሙና የተባሉት ወንዞች የሚለዩ ወሰኖች ሊሆኑ ተወሰነ። ይህን ከኤርትራ ባሕር ወዲህ ማዶ ያለውን የያዘችውን አገር በምትለቅበት ጊዜ ለኢትዮጵያ እንጂ ለሌላ መንግሥት ላትለቅ ትስማምተው ተዋዋሉ። ውሉም እንደፊተኛው ውል ጠብ እንዳያስከትል በአማርኛና በፈረንሳይ ቋንቋ ተጽፎ የሁለቱም ቋንቋዎች አነጋገር የሚፋለሱ እንዳይሆኑ ተስማምተው ውሉ ተፈረመ። ከዚህ በኋላ ኢጣልያ ለምርኮኞቹ ምግብና ልብስ የወጣው ብቻ ታስቦ ልትከፍል ጨርሰው ምርኮኞቹ እንዲለቀቁ ሆነ።

አጤ ምኒልክ ለአንድ ጦርነት የሚገባውን ኪሣራ አልጠየቁም። ነገሩን አቅለው ለምርኮኞቹ ብቻ አስፈላጊ ሆኖ ወጪ የሆነውን እንዲከፈል ማድረጋቸው አስመሰገናቸው። እንደዚሁም በዘመናቸው አዲስ አበባ የነበረ አንድ ኤውሮጳዊ እንደጻፈው ከምርኮኞቹ አንዱ ከእናቱ በተላከለት ደብዳቤ ላይ እናቱ ስለርሱ ደኅንነትና በጤና ወደ አገሩ መመለስ ለቅድስት ማርያም ጸሎት እንደምታደርስ በየቀኑም አንዳንድ ሻማ መባ አድርጋ እንደምታቀርብ የጻፈችውን ሰምተው ምርኮኛውን አስጠርተው ደብዳቤውን ተርጉምልኝ ብለው ነገሩን ከሰሙ በኋላ « እናትህ ከንግዲህ ወዲያ እንድታለቅስ አልፈልግም እምነትዋ ዋጋ ያግኝላት ነፃ ነህ ለቅቄሀለሁ ወደ አገርህ ልትገባ ትችላለህ » አሉት ብሎ ርኅራሄያቸውን ያደንቃል።

የዚህ ጦርነት ቀስቃሽ የነበሩት ሁለቱ ሰዎች ክሪስፒና አንቶኒሊ ክርስፒ ቀደም ብሎ አንቶኒሊን ወደ ደቡብ አሜሪካ በዲፕሎማሲ ሥራ ላከው እንጂ በመንግሥት ሥራ አልተመለሱም

ስማችን ይጠራ ክብርም እናግኝ ብለው የጀመሩት የፖለቲካ ጫወታቸው በዚህ ተፈጸመ። የሌላውን ሕዝብ አገር ለመቀማት ያሰቡት ምኞትም በአሰቡት መንገድ ሳይፈጸም ቀረ።

አንዳንድ ትልልቆች ገዢዎችና የአገር አስተዳዳሪ የነበሩ ሰዎች የተፈጥሮ ችሎታቸው በሆነ እውቀት የአስተዳደር ወይም የጦር አመራር ዘዴ አላቸው። እንደዚሁም አጤ ምኒልክ ከመቅደላ አምልጠው ወደ ሸዋ ተመልሰው ንጉሠ ሸዋ ተብለው የሕዝቡን አስተዳደርና ለግዛታቸውም ስፋት ለመስጠት ባሰቡ ጊዜ ለዚህ ሥራቸው የሚያስፈልጉትን ሰዎች መምረጥ ነበረባቸው ይህም ለአንድ ንጉሥ አንድን ሕዝብ ለማስተዳደርና ለአገሩ የጥንቱን ስፋት ለመስጠት ሲያስብ አሳቡንና ዓላማውን ተከትለው ወደ አቀደው ግብ የሚያደርሱለትን የጦር አለቆች አገረ ገዢዎችና አስተዳዳሪዎች ለመምረጥ መቻል ትልቁና አስፈላጊው ጉዳይ ነው።

አጤ ምኒልክም የተለየ የሆነ የዚህ ጉዳይ እውቀት የነበራቸው ንጉሥ ስለነበሩ በግዛታቸው ዘመኖች ለስማቸው ገናናነት ባገኙባቸው ከፍተኞች ሥራዎች ሁሉ ያገለገልዋቸውን አሽከሮቻቸውን ለመምረጥና በሥራ ላይ ለማዋል ችለዋል። ለኢትዮጵያ ስፋትና አንድነት ለመዋጋት ከመጣባቸውም ጠላት ጋር ተከራክረው ድልን ለማግኘት ረዳቶቻቸው የነበሩትን ታማኞችና ታዛዦች የጦር መኰንኖች ስም በዳግማዊ ምኒልክ ታሪክ ውስጥ ማንሣት ተገቢና አስፈላጊ ነው። ቢሆንም ከብዙዎቹ አጤ ምኒልክን ንጉሥ ምኒልክ ሲባሉ ጀምረው ከአገለገሉትመኳንንቶች ጀምሮ እስከ ኋለኞቹ ድረስ ያሉትን የሁሉንም ስም በማንሣት የፈጸምዋቸውን አድራጐቶች እዚህ አጭር ታሪክ ላይ ለመዘርዘር ባይመችም ወደፊት ተሟልቶ የሚገለጽ ይሆናል።




ምዕራፍ፡፲፱።
የሰላም ጊዜና ማሻሻሎች።


ከሺ፰፻፹፱ ዓ.ም ጀምሮ ያለው የአጤ ምኒልክ መንግሥት ዘመን የምኒልክ የሰላምና የዕረፍት ዘመን ነው ሊባል ይገባዋል። ከዚህ ጊዜ በኋላ አጤ ምኒልክ ራሳቸው ያደረጉት የአገር ማቅናት ወይም ሌላ ዘመቻ የለም። በዚሁ በ፲፰፻፹፱ ኛው ዓመር ራስ ወልደ ጊዮርጊስ በሰሜን የነበረው የኢጣልያ ጦርና ፬ቱም የረኃብ ዘመኖች የኃይል ስሜት ሰጥተውት የነበረው የከፋው ባላባት ሳዎ ጤኖ አውኮ የጎጃሙንም ጦር አቸንፎ አልገዛም ብሎ ስለነበረ ዘምተውበት ከብርቱ ጦርነት በኋላ አስገበሩት። ባላባቱም ሳዎ ጤኖ ተያዘ ወደ አዲስ አበባም አመጡት የራስ ጥሩር የሚመስለው ከቁንጮው ላይ ረጅም የሰጎን ላባ ያለው ከግምባሩም ላይ ግሩም በሆነ እርባን ሥራ ተሠርቶ እንደዚሁ ላባ ያለበት ዙሪያውንም ረጃጅም የመርገፍ አጫዋች የነበረውን የክብር ምልክቱን ንጉሠ ነገሥቱ አማካሪያቸው ለነበረው ሙሴ አልፍሬድ ኢልግ ስለማስታወሻ ሰጡት። ዛሬም በአልፍሬድ ኢልግ ቤተሰቦች እጅ ስዊስ አገር በዙሪሽ ከተማ ይገኛል። ከዚያ በኋላ ራስ ወልደ ጊዮርጊስ አገር ማቅናታቸውን እየገፉበት ሔደው በኦሞ ወንዝ ዳር ለዳር ያሉትን አገሮች የኦሞ ወንዝ ወደ ሮደልፎ ሐይቅ እስከ ሚገባበት ቦታ ድረስ አቅንተው (በመጋቢት ፲፪ / በ፮ ወር ውስጥ) ወደ ኢትዮጵያ ግዛት ደርበው የኢትዮጵያን ሰንደቅ ዓላማ አቆሙበት። አገሩንም የሚጠብቅ ጦር አስቀመጡበት።

በዚሁ ጊዜ ውስጥ ፊታውራሪ ሀብተ ጊዮርጊስም ራስ ወልደ ጊዮርጊስ ባቀኑት አገር ምሥራቅ ያለውን አገር ከጉራጌ ጀምሮ ወላሞንና ቦረናን ጭምር ሰጥ አድርገው አስገበሩት። ከዓድዋ በፊት ባለው ጊዜ ሳይነካ ቆይቶ የነበረው የቦረና አውራጃ ወደ ሌሎቹ የደቡብ ምሥራቅኢትዮጵያ ግዛቶች ተጨመረ። በመጨረሻውም ራስ መኰንን በ፲፰፻፺፩ በግዛታቸው አገር ዙሪያ ያሉትን የአሩሲንና የውጋዴንን ሕዝቦች ፈጽመው አሳምነው አስገበሩዋቸው። በሌላ ሁለተኛ ዘመቻ የቢሩንና የቲሩን የአውሳ ነገዶች ሌሎችንም ኤሜራቶች አስዘምተው ወደጥንቱ የኢትዮጵያ ግዛት ተመልሰው ግብር እንዲከፍሉ አስገደድዋቸው። በኢትዮጵያም ምዕራብ ባለው አገርም (በሺ፰፻፺፪፡መጀመሪያ) ልዑል ራስ መኰንን ከደጃዝማች ደምሰው ጋር ዘምተው በሱዳን ውስጥ የቤኒሻንጉልን አገር መትተው በምዕራብ አገሮች በነበረው አገር ማቅናትም የተከናወነ ሞያ ሠርተዋል። ገፍተው አልፈውም ፋዘክል (ፉዞቅል) ከሚባለው አውራጃ አንድ ግድም አገር ይዘው ነበር። በዚህም ጦርነት ከማኸዲስቶች ብዙ ሰንደቅ ዓላማዎች (ከድርቡሾች) ማርከው ይዘው መጥተው ነበር። አልፍሬድ ኢልግም ልዑል ራስ መኰንን ከነዚህ ሰንደቅ ዓላማዎች ለዚህ ዘመቻ ማስታወሻ ሰጥተውኝ ነበር ብሎ ጀግንነት የሞላበትን የጦር አለቅነታቸውን ያነሳዋል።

ራስ ተሰማም በግምባራቸው ያለውን የምዕራቡን ኢትዮጵያ የጊሚራ ሻንቅላ አገር ዘምተውበት አቀኑት። የኢትዮጵያ ንጉሠ ነገሥት መንግሥት ግዛት የመጨረሻ የአገር ማቅናት ጦርነቶችዋ በዚህ ተፈጽመው የቀድሞውን ስፋትዋን አገኘች።

ከዚህ በኋላ የነበረው ሥራ በብዙ ትግልና ጥረት ጸጥታ ያገኘውን ግዛታቸውን አንድ መልክ ባለው አስተዳደር መምራት ነበር። ለዚህ አስፈላጊ የሆነውንም ነገር ጥንት በነበረው በኢትዮጵያ ሕግና ልማድ ላይ አስፈላጊና የሚጠቅም መስሎ በታያቸው ነገር የሠለጠኑትን አገሮች መከተል ጀመሩ።

ለምሳሌ ስልክ በሺ፰፻፺፪ ዓመተ ምሕረት ተጀመረ። እንደዚሁም በሺ፰፻፹፯ አስቀድሞ ከእንጦጦ ተራራ ሥር ውኃ በቧንቧ ተጠልፎ እስከ ቤተ መንግሥቱ ቁልልታ ገብቶ ነበር። የጥይት ፋብሪካና የመጀመሪያው የእህል ወፍጮ መኪና አዲስ አበባ ላይ ቆመ። ወደ ዓለም ፖስታ ማኅበር ለመግባት የፈረንሣዊውን ተወላጅ ሙሴ ሺፊኒን ልከው ተነጋግሮበት የመጀመሪያዎቹ የኢትዮጵያ ቴምብሮች ወጡ። ወዲያውም በሺ፰፻፹፱ ዓ.ም በንጉሠ ነገሥቱ መልክ የተቀረጸ ገንዘብ አወጡ። ይህም በኢትዮጵያ ነገሥታቶች ዘንድ ከጥንታዊዎቹ የአክሱም ንጉሦች በቀር (ከብዙ መቶ ዘመኖች) ከ፰ኛው ወይም ከ፱ነኛው መቶ ዓመት ወዲህ ፈጽሞቀርቶ ነበርና ክብራቸውንና ስማቸውን በከፍተኛነት የሚያስጠራ ሆነ።

እንደዚሁም ዛሬ የምናየው የኢትዮጵያ መንግሥት ሕዝብ ሰንደቅ ዓላማ ቀለሞች አረንጓዴ ብጫውና ቀዩ በዓለም ሕዝቦች ዘንድ የታወቁ የሆኑበት ጊዜና ሰንደቅ ዓላማውን በቤተ መንግሥቱ በየአደባባዩ መስቀል ሕግና ልማድ መሆኑ የተጀመረው በአጤ ምኒልክ ዘመነ መንግሥት በሺ፰፻፹፩ ግድም ነው። ከዚያ በፊት በነበሩት ጊዜዎች የኢትዮጵያ መንግሥት የሰንደቅ ዓላማ ምልክት ይኑረው እንጂ በቤተ መንግሥቱ ግምጃ ቤት ወይም በታላላቅ አድባራት ዕቃ ቤት ውስጥ ስለሚቀመጥ ሕዝቡ የሰንደቅ ዓላማን ምሳሌና ምልክትነት በጣም አያውቀውም ነበር። ይህን የሚያውቁ ሊቃውንት ወይም ትላልቅ ሰዎች ብቻ ኑረዋል። ሕዝቡግን የዚህን ግምትና ምሳሌነቱን ተረድቶ ስለማያውቀው እንደብርቅ የሚታይ ነገር ኑርዋል።« ሞዓ አንበሳ ዘእምነገደ ይሁዳ » የሚለው የኢትዮጵያ ንጉሠ ነገሥት የክብር ስምና የቤተ መንግሥቱም ትእምርተ መንግሥት ምሳሌ የተጀመረው በአጤ ምኒልክ ዘመን በ፲፰፻፺፰ ነው። የሰላምና የጸጥታ ጊዜም ከብዙ የትግልና የጦርነቶች ዘመን በኋላ ስለተገኘ በንግድ ረገድ ከሐረርጌ አውራጃ እስከ ዋናው ከተማ ከዚያም እስከ ጅቡቲ ድረስ የሚመላለሱ የጭነት ግመሎች ቁጥር እስከ ፲፬ ሺህ ደርሶ ነበር። ይህም ከኢትዮጵያ ለሚወጣ ዕቃና ከውጭ ለሚመጣ የንግድ ዕቃ በንግድ ረገድ ደህና አጀማመር ነው።

ለሕዝቡ አስተዳደርና በያዘው ርስት ለማስገበር እንዲመች የመንግሥታቸውንም ሹማምንትና ወታደር ለማስተዳደርያ ገቢው ደንብ ያለው እንዲሆን በሺ፰፻፹፯ ዓ.ም በሸዋ አቶ ወልዴ አረጋይና አቶ ዱባለ ቀላድ ጣይነት ተሹመው (ለመጀመሪያው ጊዜ) አገሩ ቀላድ ተጣለበት። ቀላድ ማለት ፫ ክንድ ተሩብ ርዝመት ባለው ሽመል ፴፭ቱ ሽመል አንድ ቀላድ ይሆናል። በዚህ ቀላድ ፲፭ቱ በቁመት ፱ኙ በወርድ የተሰፈረው መሬት አንድ ጋሻ ወይም አንድ ቀላድ መሬት ይባላል። ከተሰፈረው መሬት ለአፈሩ ዋና ለሆነው ባላባትና ለተወላጆቹ ከጠቅላላው ርስታቸው ሲሶ እንዲያነሱና የተረፈው ለመንግሥት የመትከያ መንቀያ መሬት ሁኖ ለወታደር ማደሪያ ለቤተ ክርስቲያን አገልግሎት የሰሞን መሬት ለመንግሥት ከብት ጠባቂዎች የወረገኑና የግንደበል መሬት ተነሥቶ የቀረው መሬት ለሌለው ሰው በገባርነት በቀላል ዋጋ ተሸጦ (በ፭፡ብር) እንዲገበርበት በአዋጅ ተፈቀደ።




ምዕራፍ፡፳።
የመጀመሪያዎቹ የኢትዮጵያ ሚኒስቴሮች።
ወታደር ያልሆነው ሕዝብ ኑሮ።


የመጀመሪያዎቹ ሚኒስትሮች በሺ፰፻፺፱ ዓ.ም ጥር ፲፰ ቀን ከንጉሠ ነገሥቱ ተሾሙ። በኢትዮጵያ ሚኒስትር በተባለው ስም የመንግሥቱንና የሕግን ጉዳይ እየመከሩ የሚያሻሽሉ ሥልጣን ያላቸው አማካሪዎች መሾም በአጤ ምኒልክ ተጀመረ። የተመደቡት የሚኒስቴር ዓይነቶችም ፤-


የፍርድ፡( አፈ ንጉሥ ነሲቡ )
የጦር፡( ፊታውራሪ ሀብተ ጊዮርጊስ )
የአገር ግዛት፡( ሊቀ መኳስ ከተማ )
የንግድና የውጭ ጉዳይ ( ነጋድራስ ኃይለ ጊዮርጊስ )
የገንዘብ፡( በጅሮንድ ሙሉጌታ )
የእርሻ፡( ከንቲባ ወልደ ጻድቅ )
የጽሕፈት፡( ጸሐፌ ትእዛዝ ገብረ ሥላሴ )
የግቢ፡( አዛዥ መታፈሪያ )
የሥራ፡( ቀኛዝማች መኰንን )


እነዚህ ፱ኙ ነበሩ። በዚያ ጊዜ ለነበረው አስተዳደር ዓይነት እነዚህ ሚኒስትሮች ብዙ ሥራ የነበረባቸው አይመስልም። ምክንያቱም የኢትዮጵያን ታላላቅ አውራጃዎች የሚገዙት የአገርአስተዳዳሪዎች በግዛታቸው ውስጥ ላለው ሕዝብ የአስተዳደር ሕግና ከአገሩ በሚገኘው ገቢ ሙሉ ሥልጣን ያላቸው ገቢውም ለነርሱ ለራሳቸውና ለሚያስተዳድሩት ጦር ሠራዊት የተሰጠ ስለነበረ ነው። ቢሆንም እነዚህ ሚኒስትሮች በጉልሁ የሕግ ነገርና ለኢትዮጵያ አውራጃዎች ሰበር የሚያዩ ወንበሮች አውራጃዎቹን ከ፮ ከፍለው እንዲሰሙ በማድረግ የርስትና የውርስ ደንብ በማበጀት እንደዚህ ያሉትን ጉዳዮች በተቻላቸው መጠን በምክር ሳያሻሽሉ አልቀሩም። በተቀረ ግን ለጠቅላላው የአገር አስተዳደር ከፍ ያለ መሻሻልን ለመፍጠር የጊዜያቸው ልማድና አስተዳደር ዓይነት የማይፈቅድላቸው ነበር። የሆነ ሆኖ በዚህ ረገድ ላለው ሥራ የመጀመሪያዎቹ ሚኒስትሮች ስለነበሩ ይህም በጊዜያቸው ስለመጀመሩ በታሪክ ውስጥ ስለትልቅ ውጥን የሚቆጠር ነው።

ከዚህ ቀደም ብለን በገለጥነው ታሪክ ውስጥ የወታደሩን ኑሮና ዓይነት ገልጠናል። በጦርነትም ሆነ ዕረፍት በነበረበት ዘመን (ይህ ሁሉ ሲሆን) ደስታውንና መከራውን አብሮ ያሳለፈው ሕዝብ የገበሬውንና የነጋዴውን ኑሮ እንዴት ያል እንደነበረ ለማወቅ አንባቢውን ሳይናፍ

ቀው አይቀርም። ይህንም በተቻለ መጠን መግለጥ ግድ ይሆንብናል። ይህን ዘርዝሮ የሚነግረን የአገራችን ታሪክ አንድም የለ። የዚያን ጊዜው የታሪክ መጻሕፍት የሚነግሩን የነገሥታቱን የጦር ኃይል ከማን ጋር እንደተዋጉ ስንት ቤተ ክርስቲያኖች እንዳሠሩና እንዴት ያለ ታላቅ ግብር ለሠራዊታቸው እንዳበሉ የድግሱን ብዛት ነው። የሰላማዊውን ሕዝብ ኑሮና አስተዳደሩን ግን አይዘረዝርልንም።

ይህን ለማወቅ ስንፈልግ ከ፲፭ ወይም ከ፳ ዓመት በፊት ያየነውንና የምናውቀውን ማስታወስና ቀድሞ በየጊዜው ከመንገደኞች ፈረንጆች የተጻፉትን በጊዜውም የነበሩትን ሰዎች መጠየቅ ይረዳል። ከዚህም ሌላ ወታደሩ በገባሩ ላይ በምሪት ሲቀመጥ ወይም ዘምቶ ወደ ሄደበት አገር በበቅሎውና በአህያው የጫነው ስንቅ ብዙ ጊዜ የሚያካብበው ስላልነበረ የወታደሩን ስንቅ የሚችል ያው ወታደር የሠፈረበት ወረዳ መሆኑ በእርግጥ የታወቀ ነው። በሰላሙም ጊዜ አገሩን ገዥ ሆኖ ለሚቀመጠው የሻለቃ ወታደር አሥራትና ግብሩን ከመስጠቱ ሌላ በልዩ ልዩ የጉልበት ሥራ (ለተተከለበት ወታደር ወይም ሻለቃ) ቤት በመሥራት አጥር በማጠር ኩዳድ በማረስ ዱቄት በመፍጨት ሲዘምትም ስንቁንና ጓዙን ጭኖ አብሮ በመሄድ ያገለግል ነበር። ይህም ገባር ለሆነው ባለመሬት የራሱን ሥራና እርሻ አስተጓጉሎ የመልከኛውን መሥራቱ ሥራውም ቢጓደል አዳፋኝ መክፈሉና በእሥራት መጉላላቱ ከባድ ቀምበር ነበር።

ስለዚህ ሰላማዊው ሕዝብ የሚተማመነው ሀብትና ሥቃይ ያልነበረበት ትዳር እንዳልነበረው እርግጥ ነው። የተዘመተበት አገር እንደሆነ (እህሉን) ወታደሩ ይዘርፈዋል። ያልተዘመተበት አገር ሆኖ የአንድ አገረ ገዥ የግዛት አገሩ እንደሆነም ለገዥው ማድቤት ለወታደሩ አሥራትና ግብር የሚሰጥ በላዩ በምሪት ላለው ወታደርም ያለውን የዕለት ምግቡን አብሮ የሚያካፍል ገባር ነበር። የተመራው ወታደር ራትና ምሳ ከገበሬው ቤት ነው። ገበሬው ለራሱ ኑሮ ቁጠባ ብሎ የቅቤ ወጥ ወይም በእርጐ ለመብላት ባልፈለገበት ጊዜም የተመራበት ወታደር (ገባር ከሆነ በዚያ ጊዜ ይህ አይታጣም) ካለ የቅቤ ወጥና በእርጐ ፈትፍቶ ማቅረብ ግድ ይሆንበታል። አለዝያማ ወታደሩ በነገው ጦሜን አደርሁ ብሎ ከሶ የጦም አዳሪ ሁለት ብር ወይም ሁለት አሞሌ ይቀበለዋል። ገበሬው እንደዚህ ያል ወቀሳ ከሚመጣበት ያረባቸው በጐችና ፍየሎች እንዳሉ ለገበሬውና ለቤተ ሰቡ ልብስ ለጥጥ መመዘኛ በአሞሌ ከመሸጣቸው ይልቅ ለወታደሩ ጉረሮ ማራሻ መረቅ እንዲሆኑ ተቆራርጠው ወደ ምንቸት መግባታቸው የታወቀ ነው። የገበሬው የእርሻ ዘዴ ዛሬም እንደምናየው ነበር። የሚያርስበት መሣሪያ ያልሠለጠነ ዓይነት ስለሆነ መሬቱን ደኅና አድርጎ አይቀደውም። ከመሬቱ ፍሬያማነት የተነሳ ግንበትግል ካረሰው ይህን ሁሉ ያለበትን ጣጣ የሚችልለት የበቃ እህል ያመርታል። ካልሰነፈ ቀፎ ሰቅሎ በማነብና ከብት በማርባት ለልብሱም ጥጥ በመዝራት ራሱን ችሎ ይኖራል። በእጅ ሥራ ረገድ በዘሩ ሸማ ሸክላና ብረት ሠሪ ካልሆነ ገበሬም ቢሆን ጨዋ ነኝ የሚለው ሕዝብ አይሠራም። ሌላውም ዓይነት የእጅ ሥራ ገንቢነት አናጢነት ቆዳ መፋቅም ቢሆን በትውልድ የመጣ ካልሆነ በአንድ ዓይነት የእጅ ሥራ ጥበብ ሠርቶ መጠቀም ታላቅ ነውር ነው። እንደዚህ ካሉት በሸማ በቁርበት በሸክላ ሥራ ተጠቅመው ከሚኖሩት ጋር መጋባት ለሌላው ወገን የተከለከለ ነበር። ክልክልነቱ በመንግሥት ሕግ አይደለም። በአገር ልማድና በአገር ደንብ ነው። እንደዚህ ያለ ሥራ የሚያውቁትም ጠቢብ ወይም ባለእጅ ተብለው ይጠራሉ።

የዓይናቸው ኃይልም ወገናቸው ያልሆነውን የሚጐዳና የሚገድል ነው ተብለው ቡዳ ይባላሉ

ቡዳ ማለትም ሰውን መብላትና ሕመም የሚሆን የሚጎዳ ዓይን ማለት ነው። የእጅ ጥበብ ሥራም በንደዚህ ያለ ነውረኛ ምሥጢራዊ ስም ስለታጠረ ሊስፋፋ አልቻለም። ከዚህ የተነሳም ያ በዘሩ ይሠራው የነበረውም ይህኑ የእጅ ሥራ የሚላቀቅበት ምክንያት ካገኘ ቢተወውናእርሱም የጨዋ ልጅ ቢባል አይጠላም። በእንደዚህ ያለ ምክንያት በአገራችን የእጅ ሥራ ጌጠኛ ለመሆንና ለመስፋፋት መንገድ አላገኘም። አሁን በቅርቡ ስናየው እንደነበረ የሸክላ ዕቃችን የመሠረቱን የጭቃ መልኩን አልለወጠም የብረት ሥራ ከማረሻና ከወገል ከጦር ከጐራዴና ቢላዋ አላለፈም ነበር። የሸማ ሥራው ዓይነትም በጣም የሚናቅ ባይሆንም የጥለቱ አሠራር ዓይነት ልዩ ልዩ ጌጠኝነት ይኑረው እንጂ ለአንዳንድ ሰው ከሚሆን ትናንሽ ቁራጭ ሰላሳ ክንድ ሸማ በቀር በገዛ የሸማ ዕቃው ጣቃውን ለብዙ ሕዝብ እንዲበቃ ለመሥራት አልተሞከረም። የዚህ ሁሉ ምክንያቱ ቀደም ብለን ያመለከትነው በየጊዜው ይደረግ የነበረው የእርስበርስ እኔ ልግዛ የማለት ጦርነትና ከዚህ የተነሳ የሚመጣው ሰላምን ማጣት ነው። የተናቀውየስድብ ስምም የእጅ ሥራን እንዳይራመድ መሰናክል ሆኖት ነበር።

የንግድ ሥራም በዚያ ጊዜ በጣም ሰፊ የነበረ አይመስልም። አንዳንዱ አውራጃ የየአንዳንድ ራስና ደጃዝማች ግዛት ነው። ራስ ደጃዝማቹም በየግዛቱ ወሰን የቀረጥ ኬላ ነበረው የቀረጡ መጠንም እንደ ጭነቱ ብዛት የሚቀረጥ ነበር። ስለዚህም ከንግዱ ወረት ይልቅ ዕዳው የሚጐዳ ነበረ። የመንገዱም ጸጥታ አጤ ምኒልክ የኢትዮጵያን ሕዝብ ነገድ አውራጃዎች ሰጥ አድርገው ከገዙት ወዲህ የታመነ ሆነ እንጂ በመሳፍንቶችና በአጤ ቴዎድሮስ በአጤ ዮሐንስም ዘመን የሚተማመኑት የነበረ አይመስልም። በእነዚህ ሁለት ንጉሦች በአጤ ምኒልክምጊዜ በግዛታቸው በመጀመሪያ እኩሌታ የኢትዮጵያን በደቡብ ያሉ ሀብታም አውራጃዎች ሳያቀኑና በደንብ የሆነ የአገዛዝ ጸጥታ ሳይኖር ዘወትር ጦርነት ስለነበረ የንግድን ሥራ የሚያስበው አልነበረም። በደቡብ ያሉት አውራጃዎች በምኒልክ ከተቀኑና ደንብ ያለው አገዛዝ ከተጀመረ ወዲህ የወሎ የጐጃም የቤጌምድር (የትግሬም) ነጋዶች ከጅማና ከሌሎችም አውራጃዎች ቡናና የዝሆን ጥርስ ዝባድም ይጭኑ ነበር። ከሺ፰፻፺፫ ዓ.ም ወዲህ አጤ ምኒልክ አማካሪያቸው ለነበረው ኢንጅንየር (ለስዊስ አገር ተወላጅ) አልፍሬድ ኢልግ የ፺፱ ዓመት የባቡር ኮንሴሲዮን ሰጥተውት የኢትዮጵያ ፈረንሳዊ ባቡር ኩባንያ ቆመ። በግመል ጭነት ይደረግ የነበረውም ወደ ውጭ አገር የሚላከውና የሚመጣው የንግድ ዕቃ ባቡር ከተተካበት ወዲህ ነጋዴዎቹ በቆዳም ይነግዱ ጀመር። እንደዚህ ያሉት ራቅ ካሉ አውራጃዎች ተነሥተው ወደ ሌላው አውራጃ የሦስት ሳምንትና የወር ጐዳና ሄደው የሚነግዱ ነጋዴዎች ባለ ሲራራ ነጋዴ ይባላሉ። በንግድ ጉዞዋቸውም ለአደጋ መከላከያ ፸ ምኒልክ ወይም ነጋዴ የሚል ውግ ያለበትመሣሪያ ይይዙ ነበር።

ባለ ሲራራ ማለት ለመንገዱ አደጋ አስቸጋሪነት ጀምለው አብረው የሚሄዱ ብዙ አጋሠሥ የጫኑ ነጋዶች ከማለት በቀር ሲራራ ማለት ዕቃው ሲደበር በዕቃው ላይ በ4 ዕንጨት በመደብሩ ላይ የሚወጠር የዝናብና የጸሐይ መከላከያ ጀንዴ ወይም ቁርበት ነው። ይህም መደረጉ የጨርቅ ወይም የበርኖስ ድንኳን በዚያ ጊዜ ውድ ስለሆነና የቁርበቱ ዋጋ ቀላል ስለነበረ ነው። ወዲያውም ይህ ጀንዴ ቀን ለቡናው ስልቻ ጋሬጣ እንዳይቀደው በየአጋሰሱ ላይ ልባስ ሆኖ ስለሚውል ለጭነት የማያስቸግር ሁለት አገልግሎት ያለው ነው። ነጋዴዎች ራሳቸው የሚገቡበት ትናንሽ የአቡጀዲድ የሰቀላ ቤት ጣርያ (ባጥ) የምትመስል ድንኳን አላቸው። ነጋዴው ለዚህ ሩቅ የንግድ ጉዞው ሥንቁን አደራጅቶ ጭኖይሄዳል የሥንቁ ዓይነት ዱቄትና የተመጠነ ሽሮ ወይም በደንብ ተቆልቶ የተወቀጠ ድልህ ያለበት ተልባ ነው። ስለዚህ ደንበኛው ነጋዴ በምግብ በኩል ራሱን የቻለና በረጅሙ ጉዞው የተመቸ ኑሮ ያለው ነው። ሥጋም እንዳያምረው ለራሱና ለከብቱ ዕረፍት አድርጎ ውሎ በሚያድርበት ቦታ ሠንጋ ወይም ሽህር አርዶ ሥጋውን አድርቆ ቋንጣ ይይዛል። እንደዛሬው ጊዜ ለመንገደኛ ማረፊያ የሚያድርበት የተሰናዳ ቤት ምግብና መጠጥም ስለማይሸጥ በሚሄድበት መንገድ ዳር ያለውንገበሬ በስንቅ ረገድ ሽጥልኝ ወይም ስጠኝ ብሎ በልመና አያስቸግርም ከእንደዚህ ያሉት ወደ ሩቅ አውራጃዎች እየሄዱ ከሚነግዱ ነጋዴዎች በየአገረ ገዢው ግዛት ወሰን የሚከፍሉት ቀረጥ ቢበዛም የንግዱን ወረት የሚያመጡት ሩቅ ከሆነ ቦታዎች ስለሆነ ትርፍ አግኝተው የከበሩብዙዎች አይታጡም።

ጉዞው አስቸጋሪና ድካም የበዛበት ነበር። ከአጋሰሶቹም ብዙዎች እንደሚደክሙበትና እንደሚሞቱበት የታወቀ ነው። ቢሆንም ነጋዴው የሚጭንበትን ድልዳል በማሳመርና ከቀኑ ስድስት ሰዓት ብቻ ተጉዞ ስለሚያሳርፋቸው ከብቶቹ ከጉዳት ይድናሉ። ሌሊቱን ሙሉም ጐረደማኑ (የነጋዴው ጫኝ አሽከር) ተራ ገብቶ አላዋ (ለአጋሠሶቹ በተወሰነ ጊዜ ማጋጥ) ስለሚጠብቃቸው በሚመጣው ቀን ጭነታቸውን ያለድካም ተሸክመው ይውላሉ።

የጭነቱ እምቢነገር ለአጋሠሡ ሳይመቻችለት ቀርቶ ጀርባው የተነካ እንደሆን ነጋዴው ለዚሁ ጉዳይ መተኰሻ ጉባ ይዞ ስለሚሄድ ጀርባው የተነካውንና መግል አቁሮ ያበጠውን ቦታ በስለት በጥቶ ብረቱን አግሎ ይተኩሰዋል። ይህን ያየ ሰው የጭካኔ ሥራ ነው ይል ይሆናል ይህ አድራጎት ግን መግል አቁሮ ሲጠዘጥዘው የነበረውን ስፍራ ቂም እንዳይዝ ለማድረግ መልካም ዘዴ ነበር። ለጊዜው ሲተኰስ እንሰሳው ሲያቃስትና ሲሠቃይ ሲያዩት የጭካኔ ሥራ መስሎ ይታያል ሳይተኰስ ቢቀርም መተኰሱ ለጊዜው ያመዋል እንጅ ከእብጠቱና ከመግሉመጠዝጠዝ የተነሳ ከሚሰማው ሥቃይ አይብስም።

የዚያን ጊዜውን የሕዝብ የግል ኑሮና አስተዳደር ለመጻፍ ያሳሰበን የዛሬው ጊዜ የአስተዳደር ሕግ መሻሻልና የተሠሩት የሠለጠኑ መንገዶች በፍጥነት የሚሽከረከሩ ብዙ ጭነት ሰው ለመሸከም የሚችሉት መኪናዎች በእንደዚህ ያለ ጉዞ የነበረውን ችግርና ድካም በጣሙን ስላቀለሉት እየተረሳ ስለሚሄድ ነው። እንዴት ያል እንደነበረም ወደ ብዙው ጥቃቅን ዝርዝር ሳንደርስ በተቻለ መጠን በአጭሩ ለመግለጥ ሞከርን። ዛሬ ሠልጥነዋል ተብለው ከፍ ወዳለው የሥልጣኔ ዕድገት የደረሱት አገሮችም ወደዚህ ወደምናየው ሥልጣኔ ሳይደርሱ ይህን የመሰለ ልማድና ሕግ የአስተዳደር ዓይነትም እንደነበራቸው ታሪካቸው ይነግረናል። ስለዚህ በአገራችንም የሕዝቡ አስተዳደርና የነበረው ልማድ በሥልጣኔ እርምጃ በብዙ እየተሻሻለና እየተለወጠ ስለሚሄድ ከእንዴት ያለ የአስተዳደር ሕግ ዓይነትና ልማድ ተነሥቶ ወደዚህ ወደ አለንበት የመሻሻል ደረጃ እንደደረስን ለማስታወስ ጻፍነው።




ምዕራፍ፡፳፩።
የምኒልክ የመጨረሻ ዘመኖች የታሪኩ ማጠቃለያ።


የሺ፱፻ኛው ዓመት መጀመሪያ ዓመቶች በኢትዮጵያ ብዙ አዳዲስ ነገሮች የታዩበትና የተጀመሩበት ዘመን ነው። በዚህም ላይ አጤ ምኒልክ ወዲያው ሕመማቸውና ድካም ጀመራቸው እንጂ ከሥልጣኔ ጀማሪነትም ምስጋናው ይደርሳቸዋል። በትምህርት ረገድ የአገራቸው ሕዝብ እንዲተጋ ትምህርት እንዴት ያለ ዋጋ ያለው መሆኑንም ተገንዝቦ መማር እንዲጀምር ለማትጋት መሞከራቸውን ጥብቅ የሆነው ስለ ትምህርት ግዴታ ያወጡት አዋጅ ይነግረናል።

« ሞዓ አንበሳ ዘእምነገደ ይሁዳ ዳግማዊ ምኒልክ ንጉሠ ነገሥት ዘኢትዮጵያ » እስካሁን ማንም የእጅ ሥራ አዋቂ የነበረ ሰው በውርደት ስም ይጠራ ነበር ስለዚህም ማንም ሰው ለመማርና ለመሠልጠን የሚደክም አልነበረም። በዚህ ጎጂ በሆነ ሁኔታ ብንኖር ቤተ ክርስቲያኖች ይዘጋሉ ይልቁንም ክርስቲያንነት አይገኝም። በሌሎች አገሮች እያንዳንዱን ነገር ብቻ መማር ሳይሆን አዳዲስ ነገሮችም ይሠራሉ። ስለዚህ ከዛሬ ጀምሮ ለወደፊት ወንድ ልጆችና ሴት ልጆች ሁሉ ከስድስት ዓመታቸው በኋላ ወደ ትምህርት ቤት እንዲገቡ ይሁን።

ልጆቻቸውን ለማስተማር የማይተጉ ቤተሰቦች ወላጆቻቸው ሲሞቱ ንብረታቸው ለልጆቹ መሆኑ ቀርቶ ለመንግሥት ይተላለፋል። ተማሪ ቤቶችንና አስተማሮችን የሚያዘጋጀው መንግሥቴ ነው።

ሺ፰፻፺፱ ዳግማዊ ምኒልክ »።

ይህ ጥብቅ የሆነው በርስትና በንብረት መወረስ እቀጣሃለሁ ተብሎ የታወጀው የማሥጋት አዋጅ በዚህ ረገድ የነበራቸውን ታላቅ አሳብ ያሳያል። ስለዚህ ለመጀመሪያ ጊዜ በኤውሮጳው ዓይነት ለማስተማር እንዲጀመር ከግብጽ አገር አስተማሮች አስመጥተው ዛሬም በስማቸው የሚጠራውን የዳግማዊ ምኒልክን ተማሪ ቤት በሺ9) ዓመተ ምህረት ከፈቱ። ይህም ለአንድ ሕዝብ ሥልጣኔ መጀመሪያ መግቢያው መንገድ መሆኑን በማሰብ ነው። በዚያ ጊዜ ማንበብና መጻፍን ማወቅ ለቤተ ክህነት አገልግሎትና አንዳንድም ጸሐፊ ለመሆን ካሰበ ሰው በቀር ሥራዬ ብሎ የሚደክምበት አልነበረም። ብዙ መሻሻልና የሚቋቋም አስፈላጊ ነገር እንደ ነበረ እርግጥ ነው። ግን በጦርነት አገርን ከማቅናት የመጣባቸውንም ጠላት ከመከላከል ሰላምንም ለሕዝባቸው ከመመሥረት አልፈው ሌሎችን ነገሮችና የአስተዳደሩን ዓይነት በጣሙን ለማሻሻል በቂ ጊዜ አላገኙም። የምኒልክ የጸጥታ ዘመኖች ናቸው ከምንላቸው ከዓድዋ ጦርነት ወዲህ ካሉት ዓመቶችም ፮ቱ አጤ ምኒልክ በሕመም ምክንያት ከቤት ስለዋሉ በተፈጥሮ የነበራቸው ትጋትና ጥንካሬ እየደከመ ሔዶ ብዙውን ሥራ አሰናክሎታል። የመጀመሪያው የሥራ መሰልቸትና የሕመም ስሜት መሞከር የጀመራቸው በሺ8)(7 ዓ.ም ግድም ነው። የምክር ስብሰባ ሲደረግም የወትሮው ንቃትና ሥራ ወዳድነት ነገሩንም በትዕግሥትና በማስተዋል ከመከታተል መሰልቸት ይታይባቸው ጀመረ። ጠንካራ የነበረው ሰውነታቸውም የመዛል ዓይነት መልክ አበጀ። የነበራቸው ዋና አሳብ ይህን በብዙ ድካም ያሰፉትንና ያቋቋሙትን አንድ የሆነ የኢትዮጵያ መንግሥት ግዛታቸውን በማይናወጥ ዓይነት ላሳደግዋቸው የልጅ ልጃቸው ለልጅ ኢያሱ በጠነከረ መሠረት ለማስተላለፍ ነበር። ስለዚህም በሺ9)1 ዓ.ም ዋና ዋናዎችን አገረ ገዢዎችና ወዲያውም የጦር አዛዦች የነበሩትን ራሶች ደጃዝማቾች መኳንንቶችም ሰብስበው በጳጳሱ በአቡነ ማቴዎስ ቃል ልጅ ኢያሱ አልጋ ወራሽ እንዲሆኑ እንዳይከድዋቸውም አማልዋቸው። ከዚያ ወዲህ እስከ ሞታቸው ያሉት ፮ ዘመኖች የአጤ ምኒልክ የሕመም ዘመኖች ናቸው። ሕመሙ ሲጀምራቸው ራ7 ዓመት ሆንዋቸው ነበር።

በነዚህ የሕመም ዘመኖች ውስጥ እቴጌ ጣይቱ የመንግሥቱን ሥልጣን ለመያዝ በብዙው ደክመዋል። ነገር ግን የንጉሠ ነገሥቱ እንደ ራስ ተሰማና እንደ ፊታውራሪ ሀብተ ጊዮርጊስያሉት ታማኝ አሽከሮች ሌሎችም መኳንንቶች በነገሩ ጠንክረውበት የእቴጌይቱ አሳብ አልተፈጸመም። አጤ ምኒልክ እንደ ልጃቸው ይወድዋቸውና ያምንዋቸው የነበሩት የሐረርን አውራጃ ግዛት ያሰፉትና በዓድዋም ጦርነት ስማቸው በጀግንነት ሲጠራ የሚኖረው ልዑል ራስመኰንን ቀደም ብለው በሺ9)(8 አርፈው ነበር። ራስ ተሰማም ቆይተው አጤ ምኒልክ ሕመሙ ጠንቶባቸው ሳለ በሺ9)3 ዓ.ም ከንጉሠ ነገሥቱ በፊት ሞቱ።

እነዚህን በታሪክ ከፍ ያሉትንና የማይረሱ የሆኑትን እንደተከበረ አልማዝ ጉልህ ሆነው የሚያንጸባርቁትን ሞያዎች ሁሉ የሠሩት አጤ ምኒልክ በሕመማቸው ጊዜ በመንግሥታቸው ውስጥ ይደረጉ የነበሩትን ምናልባትም ለአሳባቸው የማይስማሙትን ጉዳዮች እስከ ሞታቸው ዘመን እስከ ሺ9)6 ዓ.ም ድረስ እየሰሙ መታገሥ ግድ ሆኖባቸው ነበር። በግዛታቸው #5 ዘመኖች ውስጥ ከፍ ያሉ አስቸጋሪ የነበሩትን ነገሮች በመልካም ዕድልና ትእግሥት በእውቀትም አለፍዋቸው። ዘመናቸው ብዙ ትግል የነበረበት ከፍ ያለ ቆራጥነት የሚያስፈልገውና ዕረፍት የሌለበት ጊዜ ነበር። በዚህ ትግል ከርሳቸው በፊት የነበሩ ፪ ጀግኖች ንጉሦች የደከሙበትን የአጤ ቴዎድሮስን ኢትዮጵያን አንድ የማድረግ ምኞቶችና የአጤ ዮሐንስን የአገር ፍቅር ቅናት በማስተባበር የሁለቱንም ነገሥታት ዓላማ የነበረውን የኢትዮጵያን ስፋትና መደርጀት አንድነትም የማስገኘትን የክብር አክሊል በታሪክ እርሳቸው ታደሉት። ከዚህ በኋላ የቀረው እርሳቸው የታገሉበትንና የደከሙበትን እርምጃ ተከትሎ በማስፋፋት መያዝና ማቆየት ብቻ ነበር።

አጤ ምኒልክ ለአንድ ንጉሥ ከሁሉ የበለጠ ከሆነው ተግባሩ በፍርድ ረገድም አድላዊነት የሌለባቸው ቀጥተኛና እውነተኛውን ነገር ወዳጅ በደለኛውን እንደሚገባው የሚቀጡ ለተበደለውም መብቱን የሚጠብቁ አመዛዛኝ ዳኛ ነበሩ። ለተጐዳ ደሀም ረዳቱና ደጋፊው ርኅሩኅም በመሆን የታወቀ ስም ነበራቸው። በኢትዮጵያ መሬት ቀላድ ተጥሎ ደንብ ያለው የመሬት ስፍር ከተደረገ በኋላ « በእኔ ጊዜ ርስት ያልተተከልክና የፈለግህም ወደ ተወለድክበት አገር ያልገባህ አገርህም ሳትገባ ርስትም ሳትይዝ ትቀራለህ » የሚሉ ንጉሥ ነበሩ።

ስለዚህም በደግነታቸውና በአዛኝነታቸው ርኅርኅት እናት የምትጠራበትን በሕዝባቸውም ዘንድ ለሁልጊዜ የማይረሳውን ስም « እምዬ ምኒልክ » ተብሎ መጠራትን አተረፉ። ካፓ ላንቃ ፈረስ በቅሎ ብርና በሬ ላምም ይሰጡት የነበረው ካህኑ ነጋዴውና ገበሬው ሕዝብ ከአጤ ምኒልክ የዕረፍት ጊዜ ከታህሣሥ ፫ ቀን ፲፱)፮ ዓ.ም በኋላ ሞታቸውን ምንም ቢደበቅ በሐሜትሰምቶት ስለነበረ ነገሩ ሆዱን በልቶት በየሥራው ላይ በግጥም።






እምዬ ምኒልክ

« ፈረስ በቅሎ ስጠኝ ብዬ አለምንህም ፤
በሬ ስጠኝ ብዬ እኔ አለምንህም ፤
ላምም ስጠኝ ብዬ እኔ አለምንህም ፤
ካፓ ላንቃ ስጠኝ ብዬ አለምንህም ፤
ብርም ስጠኝ ብዬ እኔ አለምንህም ፤
አምና ነበርህ እንጂ ዘንድሮ የለህም። »







ብሎ በልቡ የሚጉላላውን የዳግማዊ ምኒልክን ሞት ተናገረ ይህም እንኳንስ የተሾመውና የተሸለመው አገር የገዛው መኳንንቱ ቀርቶ ደሀውም ሕዝብ ለአጤ ምኒልክ እንዴት ያለ ፍቅር እንደነበረው ያስረዳል። ለሁል ጊዜም የምኒልክ ስም በታሪካቸው ከፍተኛነት ብቻ ሳይሆን በደግነታቸውም በኢትዮጵያ ሕዝብ ዘንድ እንደዚህ ባሉት ግጥሞች ሲታወስ ይኖራል።

አብያተ ክርስቲያናትን በማቋቋም ያከናወንዋቸው

መንፈሳውያን ተግባሮች ከመታሰቢያ ቤቱ ድርጅት።

ግርማዊ ዳግማዊ አጤ ምኒልክ ሥጋዊ ኃይል ብቻ ሳይሆን መንፈሳዊ ኃይል ኢትዮጵያን በበለጠ እንዲደግፋት ስለተረዱ ከግራኝ ወረራ በፊት አብያተ ክርስቲያናት የነበሩባቸውን ሥፍራዎች በታሪክ እየመረመሩ እንደገና አብያተ ክርስቲያናት አቋቋሙባቸው። አረማውያን በወንጌል አምነው ተጠምቀው የመድኃኒታችን የኢየሱስ ክርስቶስ ቤተ ሰብእ እንዲሆኑ በአምልኮተ እግዚአብሔር እንዲጸኑ ስብከተ ወንጌልን አሰበኩ።

የገድል የትሩፋት ምንጭ የሚሆኑ ብዙ ገዳማትን ገደሙ የትምህርት የዕውቀት ምንጭ የሚሆኑ ብዙ አድባራትን ደብሩ የአዲስ ዓለም ደብረ ጽዮን የእንጦጦ መንበረ ጸሐይና ደብረ ኃይል የአዲስ አበባ ደብረ ጽጌ መካነ ሥላሴ ገነተ ጽጌ መንበረ መንግሥት እነዚህንም የመሳሰሉት በዘመነ መንግሥታቸው የደበሩዋቸው አድባራት እስካሁን አቅኝነታቸውንና አጽኒነታቸውን ከመመስከር አላቋረጡም።

በግርማዊት ንግሥተ ነገሥታት ዘውዲቱና በግርማዊ ጃንሆይ በቀዳማዊ ኃይለ ሥላሴ ዘመነ መንግሥት ያንዳንዶቹ አድባራት ሕንፃዎች ቢታደሱም የአዲስ ዓለም ደብረ ጽዮን ሕንፃ የእንጦጦ ደብረ ኃይል የመካነ ሥላሴ የሥዕል ቤት የገነተ ጽጌ የመንበረ መንግሥት ቅዱስ ገብርኤልና የደብረ ብርሃን ሕንፃዎች ባጤ ምኒልክ መሠራታቸውን እስካሁን የሚመሰክሩ ናቸው። አጤ ምኒልክ በመናገሻ ከተማቸው በአዲስ አበባ ለተከሏቸው አድባራት ካህናት በየቅጽረ ቤተ ክርስቲያናቸው አካባቢ መሥፈሪያ ቦታ በከተማቸው ዙሪያ መተዳደሪያ ጋሻ መሬት ሰጥተዋል ለአንዱ ደብር አንድ መቶ ሁለት መቶ ሶስት መቶ ጋሻ መሬት እየሰጡ ለአንዱካህን አንድ ጋሻ መሬት እንዲደርሰው በቅስና በዲቁና ወይም በመዘምርነት እንዲያገለግልበት አድርገዋል ለአለቃውና ለገበዙም ሰፊ ጉልት እየሰጡ የቤተ ክርስቲያንን አስተዳደር አስፋፍተዋል።

በገጠርም ለተከሏቸውና ለአስተከሏቸው አብያተ ክርስቲያናት አሥራ ሁለት አሥራ ሁለት ጋሻ መሬት ከዚያም በላይ የሆነ ሰፋፊ ርስት እየሰጡ ቀሳውስቱ ዲያቆናቱና መሪጌቶቹ ቤተ ክርስቲያንን በሚገባ እንዲያገለግሉ አድርገዋል። በዚህም ላይ ቅዱሳት መጻሕፍትን እያጻፉ መስቀል ጥና ጻህል ጽዋ ጽናጽል መቋሚያ ከወርቅ ከብርት ከብረት እያስቀረጹ ሥዕሎችን እያሣሉ ለገዳማትና ለአድባራት ለገጠር አብያተ ክርስቲያናትም አሳድለዋል ለካህናት የካፖ ላንቃ የቀሚስ የድርብ ሽልማትና ልዩ ልዩ ዳራጐት እየሰጡ ለአለቆቻቸው የወርቅ ካፖ ላንቃ ቀሚስ ድርብ የሐር ሱሪ የሐር ጥላ እየሸለሙ ጉባኤ ዘርግተው ለሚያስተምሩ መምህራን እንዲሁ ልዩ ልዩ ሽልማቶችና ዳረጎት የወር ቀለብና ርስት እየሰጡ የቅድስት ቤተ ክርስቲያንን ሥነ ሥርዓት በሚገባ አስፋፍተዋል።

በትግሬ በበጌምድር (በጐንደር) በጎጃም በላስታ በአማራ ሳይንት በሸዋ የሚገኙ ገዳማትና አድባራት በአጤ ምኒልክ መልካም ልግሥና ተጐብኝተዋል ሊቃውንቱና መምህራኑ ካህናቱና መዘምራኑ ሳይቀሩ ከግምጃ ቤታቸው ከቤተ መዛግብታቸው ካፖ ላንቃ ቀሚስ የሐር ጃኖ እየተሸለሙ ዘመነ መንግሥታቸውን ሲመርቁ በቅኔና በልዩ ልዩ ድርሰትና በግሥ ሲያሞግሱና ሲወድሱ ኖረዋል።

የዳግማዊ ምኒልክ ዕረፍት።

አጤ ምኒልክ ከዚህ በላይ ከብዙ በጥቂቱ ከረጅሙ በአጭሩ የተዘረዘሩትን አበይት ተግባራት በቤተ መንግሥትና በቤተ ክህነት ካከናወኑ በኋላ በ09)6 ዓ.ም በዘመነ ማርቆስ ታኅሣሥ3 ቀን ዓርብ ከዚህ ዓለም በሞት ተለዩ ከዕረፍታቸው በኋላ ርኅራኄያቸውንና ልግሥናቸውን የሚያሳስብ ግጥም እምዬ ምኒልክ የሚለው ተገጠመ። አጽማቸው በሥዕል ቤት ኪዳነ ምህረት ቤተ ክርስቲያን አጠገብ በነበረው ቤተ ጸሎታቸው አርፎ እንዲቆይ ከተደረገ በኋላ ከፍ ያለ መታሰቢያ እንዲቆምላቸው በልጃቸው በግርማዊት ንግሥተ ነገሥታት ዘውዲቱና በግርማዊ ንጉሠ ነገሥት በቀዳማዊ ኃይለ ሥላሴ( ያን ጊዜ ልዑል አልጋ ወራሽ) በልዑላን መሳፍንትና በክቡራን መኳንንት አንድ ሀሳብ ተወጠነ። ለዚሁም በብዙ ሺህ የሚቆጠር ገንዘብ ከቤተ መንግሥት ግምጃ ቤት ወጪ እንዲሆን ተፈቅዶ ቀድሞ የልዩ ልዩ አትክልት መጐብኛቸው የነበረው በቤተ መንግሥታቸው ቅጽር ውስጥ የሚገኘው ሥፍራ መታሰቢያቸው እንዲቆምበት በ09)0 በደማሚት እየተመታ መቆፈርና መደልደል ጀመረ።

በ09)01 ዓመተ ምሕረት በጥር ወር በጳጳሱ በአቡነ ማቴዎስ ጸሎተ ቡራኬ ተባርኮ ምስማክ ተሰብኮ ወንጌል ተነቦ ሥርዓተ ቡራኬው ሁሉ ከደረሰለት በኋላ መሠረቱ ተጣለ ዳግማዊ ምኒልክ የሚል ጽሑፍ ያለበት ከወርቅና ከብር የተሠራ የክብር ዕቃ ከመሠረቱ ጋር እንዲኖርተደረገ።

ይህም የመታሰቢያቸው ሕንፃ ስለተፈጸመ ፲፱፻፳ ዓ.ም በዘመነ ዮሐንስ ታኅሣሥ ፫ ቀን ማክሰኞ በዕጨጌ ገብረ መንፈስ ቅዱስ ኋላ ግን አቡነ ሳዊሮስ ጳጳስ ወዕጨጌ ጸሎተ ቡራኬ ተባርኮ ቅዳሴ ቤተ ክርስቲያኑ ከተከናወነ በኋላ ታቦተ እግዝእትነ ማርያም ወደ መታሰቢያው በክብር በገባችበት ቀን የዳግማዊ ምኒልክ ዐፅም ወደዚሁ በክብር ገብቶ ዐረፈ። የዳግማዊ ምኒልክ መታሰቢያ ቤት ተብሎ እንዲጠራ ለቤተ ክርስቲያኑ የክብር ስያሜ ተሰጠው የአለቃውም ስም « ሊቀ ሊቃውንት ዘመቃብረ ነገሥት ተላዌ አሠሩ ለባሮክ » ተብሎ እንዲጠራ ተወሰነ።

ግርማዊት ንግሥትና ግርማዊ ጃንሆይ ቀዳማዊ ኃይለ ሥላሴ ለዳግማዊ ምኒልክ መታሰቢያቤት መቋቋሚያ የሚሆን ብዙ ርስት ጉልትና ሰፊ የከተማ ቦታ ሰጡ በስማቸውም ማለት ዳግማዊ ምኒልክ የሚሉ ብዙ መጻሕፍትን አጽፈው አበረከቱት ራሳቸውም አጤ ምኒልክ ይደግሙበት የነበረው ዳዊት ከነአትሮንሱ ንግሥት ዘውዲቱም ይደግሙበት የነበረው ዳዊት በዚሁውስጥ ይገኛል ልዑል ራስ ካሣ ኃይሉ ልዑል ራስ ኃይሉ ተክለ ሃይማኖት ያጻፉዋቸውም የዳዊት መጻሕፍት በዚሁ ይገኛሉ በስማቸውም ለካህናት ለነዳያንና ለምስኪናን ብዙ ገንዘብ መጸወቱ በያመቱ ከተሰጠው ምጽዋት በላይ በ09)03 ዓ.ም የሰባተኛ ዓመት መታሰቢያቸው እንዲሁም በ፲፱፻፳ ዓ.ም የአሥራ አራተኛው ዓመት መታሰቢያቸው በተከበረ ጊዜ የመጸወቱላቸው ምጽዋት በብዙ እልፍ የሚቆጥር ነው።

በደዌ እጃቸው እግራቸው ለተቆረጠና ዓይናቸው ለፈረጠ ነዳያንና ምስኪናን ገንዘብ ብቻ ሳይሆን በቅሎ ከነኮርቻው ፈረስ ከነሙሉ ዕቃው ላም ከነጥጃዋ ይሰጣቸው ነበር ለካህናትም ብዙ ሽልማትና የገንዘብ የልብስ ዳረጎት ተሰጥቷል።

አጤ ምኒልክ አሽከሮቻቸውን ያምኗቸው ይወዷቸው አሽከሮቻቸውም ጌታቸውን አጤ ምኒልክን ይወዷቸው ያምኗቸው ስለነበረ መታሰቢያቸው በመቋቋሙ ደስ ተሰኝተው እነ ፊታውራሪ ሀብተ ጊዮርጊስ እነ አሳላፊ ኃይለ ኢየሱስ እነ ንቡረዕድ አድማሱ እነ ሐኪም ታች በሌ እነ ቀኛዝማች ወልደሚካኤል ለዳግማዊ ምኒልክ መታሰቢያ ቤት መርጃ የሚሆን ብዙ ርስት አበርክተዋል። ግርማዊት ንግሥትና ግርማዊ ንጉሠ ነገሥት በስማቸው መንፈሳዊ ትምህርት ቤትና የጡረታ ቤት አቋቁመው ብዙ ትሩፋት ስለሚፈጸምበት ድኩማንና ነዳያንም ስለሚረዱበት የሙት ልጆች ስለሚያድጉበት ሊቃውንትና መምህራንም ጉባኤያቸውን አስፋፍተው ለመላ ኢትዮጵያ የሚተርፍ ዕውቀትን ሊቅነትን ስለሚናኙበት ያጤ ምኒልክ ስማቸውና ታሪካቸው ከሞት ጥላ በላይ ሆነው ከብርሃን ወደ ብርሃን ሲመላለሱ ይኖራሉ በአረቦኑ በዚህ ዓለም ክብር እነሆ ሰማያዊ ክብራቸውን ያሳያሉ።

ታሪክ የተደረገባቸው ዘመኖች አጭር ማስታወሻ።

ዓመተ ምህረት ወርና ቀን።

በሺ8)$7 አጤ ቴዎድሮስ ንጉሠ ነገሥት ሆኑ።

በሺ8)$8 አጤ ቴዎድሮስ ሸዋ ገቡ።

በሺ8)%7 በሰኔ ፳፬ አጤ ምኒልክ ከመቅደላ አመለጡ።

በሺ 8)%9 መርሐ ቤቴ ተያዘ።

በሺ8)ራ ሚያዝያ 6 አጤ ቴዎድሮስ ዐረፉ።

በሺ8)ራ1 በኅዳር 8 ከወሎው ባላባት ከአባ ዋጠው ጋር ተዋግተው ድል አደረጉ።

በሺ8)ራ8 አባ ዋጠው እንደ ገና አምልጦ የጁ ላይ ደርሰው በት ተያዘ።

በሺ8)ራ9 ጉመሮንን ችሀን መቱ። ወደ ጐንደር ለመዝ

መት 4 ወር ጐጃም ቆዩ።

በሺ፰፻፸ 5 አጤ ዮሐንስ ወደ ሸዋ መጡ።

በሺ፰፻፸፩ ጥቅምት ምኒልክ በሸዋ ንጉሥ ተብለው ዘውድ ጫኑ።

በሺ፰፻፸፩ የእንጦጦ ከተማን ሥራ አስጀመሩ።

በሺ፰፻፸፪ በሸዋ ያለው መልከኝነት ገባርና ግንደበል ሰሞነኛ ውም መሬት እንዲጻፍ ትእዛዝ ወጣ።

በሺ፰፻፸፬ በግንቦት # እንባቦ ንጉሥ ምኒልክና ንጉሥ ተክለ ሃይማኖት ተዋጉ።

በሺ፰፻፸፭ ወይዘሮ ዘውዲቱን ለራስ አርኣያ ዳሩ።

በሺ፰፻፸፭ ንጉሥ ምኒልክ ወይዘሮ ጣይቱን አገቡ።

በሺ፰፻፸፮ መጀመሪያው የአሩሲ ዘመቻ ሆነ።

በሺ፰፻፸፰ የእንጦጦዋ ማርያም በታላቅ ድግሥ ተመረቀች።

በሺ፰፻፸፱ በኅዳር 1 2ኛ ወደ አሩሲ ተዘመተና ገበረ።

በሺ8)* ንጉሥ ተክለ ሃይማኖት ከደርቡሽ ተዋግተው ድል ሆኑ።

በሺ8)*1 አጤ ዮሐንስ ጐጃምን መቱት። ወዲያው መተማ ዘምተው በጦርነቱ ወደቁ።

በሺ8)*2 በጥቅምት ፳፭ አጤ ምኒልክ ንጉሠ ነገሥት ሆኑ።

ክፉ ቀን የተባለው የረሃብ ዘመን ከ08)*2 -

08)*4 ዘገየ።

በሺ8)*7 ወላሞ ተዘምቶበት ገበረ።

በሺ8)*8 ዳግማዊ ምኒልክ በዓድዋ ጦርነት ድል አገኙ።

በሺ8)*9 የመጀመሪያው የምኒልክ ብር ወጣ።

በሺ8)*9 ስልክ ገባ።

በሺ8)(9 የመጀመሪያዎቹ ሚኒስትሮች ተሾሙ።

በሺ9) የትምህርትን አዋጅ አወጡ የዳግማዊ ምኒልክ

ተማሪ ቤት ከፈቱ።

ሞሖሃሄማ ምለሄ ሙሀምማመሖሀሆሄ መህ ለ.ላ.ሕ.ለሀላሓሄ ሜሄሓሀሜሜላሄላ

በግርማዊ ንጉሠ ነገሥት ቀዳማዊ ኃይለ ሥላሴ የበላይ ጠባቂነት የሚመራው።

የዳግማዊ ምኒልክ መታሰቢያ ድርጅት

ሕሄሖሄሓላሐ ላላ ሕሄሕመማላሀሓ ህመሞሖሃሀምላመሖ

ባለ አደራ ቦርድ

ሁመሀማሃ መህ ምማሞሜምሄሄሜ

የባለ አደራው ቦርድ ጽሕፈት ቤት

መህህላሂሄ መህ ምሄለሄ ሁመሀማሃ መህ ሃላማሄሂምመማሜ

መንፈሳዊ ት/ ቤት የቤተ ክህነት የጡረታ ቤት %1 ሴቶችና ወን የድሆች ልጆች ቤት

አንደኛ ደረጃና የኢትዮጵያ ቤተ አገልግሎት ዶች ጡረተኞች የሚገኙበት &5 ሴቶችና ወንዶች

ክርስቲያን ከፍተኛ ትምህርቶች ሂለሞማሂለ ለመሕሄ ህመማ ምለሄ ሀሆሄሃ ልጆች

ምለሄመሓመሆላሂሀሓ ሜሄሕላሖሀማሥ ሜሄማሟላሂሄሜ 51 ሕሄሖ ሀሖሃ ሠመሕሄሖ. መማሙለሀሖሀሆሄ 75

ሁመሥሜ & ሆላማሓሜ

ሀ ሄሓሄሕሄሖምሀማሥ ሄሃሞሂምላመሖ

ሁ ሀሃሟሀሖሂሄሃ ሄምለ

ምለሄመሓመሆላሂሀሓ ሜምሞሃላሄሜ.

የዳግማዊ ምኒልክ መታሰቢያ ድርጅት

ሁኔታ ባጭሩ።

ከመታሰቢያ ቤቱ ድርጅት።

ለግርማዊ ዳግማዊ አጤ ምኒልክ የዘለዓለም መታሰቢያ ይሆን ዘንድ በግርማዊት ንግሥተ ነገሥታት ዘውዲቱ የተመሠረተው ይህ የመታሰቢያ ቤት ለሀገሩ መልካም ሥራን ለሠራ ንጉሥ ለዚህ ሥራው ተመዛዛኝ የሆነውን ውለታ መመለስ ተገቢ መሆኑን የተረዱት ግርማዊ ንጉሠ ነገሥት ቀዳማዊ ኃይለ ሥላሴ በበለጠ ድርጅት ተስፋፍቶ የተቋቋመበትን የተቀደሰ ዓላማና በጎ አድራጎት ለመሥራት እንዲችል በማሰብ በሊቀ ሊቃውንቱ ሰብሳቢነት ከፍተኛ ባለ ሥልጣኖች የሚገኙበትን አንድ የባለ አደራዎች ቦርድ ሾመውለት ሥራው በዚህ ቦርድ ሲካሄድ ብዙ ጊዜ ሆኖታል።

በግርማዊ ንጉሠ ነገሥት ቀዳማዊ ኃይለ ሥላሴ የበላይ ጠባቂነትና መሪነት በባለ አደራው ቦርድ ሥር የሚካሄዱት የሥራ ክፍሎች የሚከተሉት ናቸው።

1ኛ፡ስብሐተ እግዚአብሔርና መንፈሳዊው አገልግሎት በሌሊትና በመዓልት የሚፈጸምበት የግርማዊ ዳግማዊ አጤ ምኒልክና የግርማዊት ንግሥተ ነገሥታት ዘውዲቱ የግርማዊት እቴጌ ጣይቱ የሌሎቹ ሁሉ ስም እየተጠራ ልዑል እግዚአብሔር ለሁሉም ዕረፍተ ነፍስን እንዲያድላቸው ጸሎት የሚደርስበት ለግርማዊ ንጉሠ ነገሥትና ንጉሣውያን ቤተ ሰብ ረጅም ዕድሜና ሰላማዊ ዘመን እንዲያድልልን የሀገራችንን ነፃነትና የሕዝቡን ደኅንነት የቤተ ክርስቲያናችንንም መስፋፋት በቸርነቱ እንዲጠብቅ የሁሉ ጌታ ለሆነው ፈጣሪያችን ልመና የሚቀርብበት እንዲሁም ክርስቲያናዊ ምእመን የሆነ ሁሉ የሥላሴን ልጅነት የሚያገኝበት ጸሎቱንልመናውንና መባዓውን ወደ እግዚአብሔር የሚያቀርብበት በንስሐ ታድሶ የኢየሱስ ክርስቶስን ቅዱስ ስጋና ክቡር ደሙን የሚቀበልበት በመጨረሻም ከዚህ ዓለም ድካም ዐርፎ ዘለዓለማዊ ሕይወትን የሚታደልበት በኢትዮጵያ ኦርቶዶክስ ተዋሕዶ ቤተ ክርስቲያን ሥርዓት መሠረት የተሟላና የተደራጀ ሰፊ መንፈሳዊ አገልግሎት የሚሰጥበት በእመቤታችን በቅድስት ድንግል ማርያም ስም የተሰየመችው ቤተ ክርስቲያን ናት።

በዚህ ገዳም ውስጥ ሁለት ቤተ መቅደሶች ይገኙበታል።

አንደኛዋ ታዕካ ነገሥት እየተባለች የምትጠራው እመቤታችን ወደ ቤተ መቅደስ የገባችበት መታሰቢያ የሆነችው የቅድስት በአታ ቤተ ክርስቲያን ናት። በዚህችም ቤተ መቅደስ ውስጥ የግርማዊ ዳግማዊ አጤ ምኒልክ የግርማዊት እቴጌ ጣይቱ የግርማዊት ንግሥተ ነገሥታት ዘውዲቱ የብፁዕ አቡነ ማቴዎስና የልዕልት ጸሐይ ኃይለ ሥላሴ አፅም አርፎ ይገኛል።

ሁለተኛዋ ደብረ መንክራት እየተባለች የምትጠራው እመቤታችን ስለ ሰው ልጆች መዳን ከልጅዋ ከወዳጅዋ ከኢየሱስ ክርስቶስ ለተቀበለችው የምሕረት ቃል ኪዳን መታሰቢያ የሆነችው የኪዳን ምሕረት ቤተ ክርስቲያን ናት።

እነዚህ ሁለት ቤተ ክርስቲያኖች ለታላቁ ገዳም ዓይነተኛ አቅዋሞች ሲሆኑ በመታሰቢያ ቤቱም ድርጅት ውስጥ ከፍተኛውን ሥፍራ ይዘው የሚገኙ ናቸው። በእነዚህም ውስጥ በመምህርነት በስብከትና በክህነት የሚያገለግሉ ብዙ ካህናትና ተማሪዎች የሆኑ ዲያቆናት ይገኛሉ።

2ኛ፡ሁለተኛው ክፍል የዳግማዊ ምኒልክ መታሰቢያ መንፈሳዊ ትምህርት ቤት ነው።

ይህ ትምህርት ቤት ከተቋቋመበት ከ፲፱፻፳፭ ዓ.ም ጀምሮ ለቤተ ክርስቲያንና ለሀገራችን ያበረከተው ፍሬ በቀላል የሚገመት አይደለም በዚህ ትምህርት ቤት ውስጥ ያሉት መምህራን ቁጥራቸው ከአሥር በላይ ሲሆን ሁሉም በሊቃውንት ደረጃ የሚገኙ ናቸው። በትምህርት ቤቱ ውስጥ ሙሉ የቤተ ክርስቲያን ትምህርት የሚሰጥ በመሆኑ ከመጀመሪያው ደረጃ ጀምሮ እስከ መጨረሻው ደረጃ ያለውን ትምህርት ደቀ መዛሙርቱ እየተከታተሉ ጠቅላላውን ትምህርት በማከናወን የተመረቁ ብዙ ናቸው። ትምህርት ቤቱ ለትምህርት መስጫ አስፈላጊ የሆኑት መሣሪያዎችና ዕቃዎች ከሙሉ ድርጅት ጋር ያሉት በመሆኑ ከሙሉ የቤተ ክርስቲያን ትምህርት ጋር ዘመናዊ የአንደኛ ደረጃ ትምህርት ጐን ለጐን ይሰጥበታል። ስለዚህ ወደፊትከዚህ ትምህርት ቤት እየተመረቁ የሚወጡት ደቀ መዛሙርት በቤተ ክርስቲያን የመምህርነት የሰባኪነት የክህነትና የሊቅነት ትምህርት ብቻ ሳይሆን ከዘመኑ የሚፈለገውንም ዕውቀት አሟልተው ለአሁኑ ጊዜ ተስማሚ የሆነውን አግልግሎት እንደሚሰጡና ለሀገርም ሆነ ለቤተ ክርስቲያን ጠቃሚዎች ሆነው ይገኛሉ ተብሎ ተስፋ ተጥሎባቸዋል።

ስለኑሮአቸውም አጠባበቅ ምግባቸውን መኝታቸውን ልብሳቸውን ጤንነታቸውን ትምህርታቸውንና ጠቅላላ ደኅንነታቸውን የመታሰቢያ ቤቱ ድርጅት ራሱ ችሎ የሚጠብቃቸው ቁጥራቸው ከሰባ አምስት በላይ የሆኑ ሙሉ አዳሪ ተማሪዎች ሃምሳ ያህል ባለተስፋዎች ሁለት መቶ ያህል ተመላላሽ ተማሪዎች በትምህርት ቤቱ ውስጥ ይገኛሉ። ከዚህ ትምህርት ቤት ትምህርታቸውን እየፈጸሙና እየተመረቁ የሚወጡት ደቀ መዛሙርት በቤተ ክርስቲያን ትምህርት እስከ ሊቅነት ያለውን ዕውቀት የሚይዙ ሲሆን በዘመናዊውም ትምህርት የ1ኛ ደረጃን ዕውቀት ስለሚያገኙ የሚሰጣቸውን ፈተና እያለፉ ወደ ቅድስት ሥላሴ ፪ኛ ደረጃ መንፈሳዊ ትምህርት ቤትና በቀዳማዊ ኃይለ ሥላሴ ዩኒበርስቲ ውስጥ የመንፈሳዊው ክፍል ወደሆነው መንፈሳዊ ኮሌጅ ይሸጋገራሉ። ከዚህም በቀር በመምህርነት በሰባኪነትና በካህንነት ቤተ ክርስቲያንንና የንጉሠ ነገሥቱን መንግሥት ድርጅቶች እንዲያገለግሉ በመንፈሳዊ ሥራ ላይ እንዲሠማሩ ይደረጋል።

3ኛ ፤ ሦስተኛውና የመጨረሻው ክፍል የዳግማዊ ምኒልክ መታሰቢያ ጡረታ ቤት ሲሆን በዚህ ክፍል ውስጥ ምግባቸውን ልብሳቸውን መኖሪያቸውን መኝታቸውን ጤንነታቸውንና ጠቅላላ ደኅንነታቸውን የመታሰቢያ ቤቱ ድርጅት ችሎ የሚጦራቸው ከሃምሳ በላይ የሆነ ሽማግሌዎችና ደካሞች ወንዶችና ሴቶች ይገኛሉ። እነዚህም ጊዜው በሚፈቅደው ሁኔታ በሚገባ እየተጠበቁ ይኖራሉ።

የበጎ አድራጎትንና የመንፈሳዊ አገልግሎትን የመሳሰለውንም አስፈላጊና ጠቃሚ ሥራ ለሀገር የሚያበረክተው ይህ የዳግማዊ ምኒልክ መታሰቢያ ድርጅት በግርማዊ ንጉሠ ነገሥት ቀዳማዊ ኃይለ ሥላሴ የበላይ ጠባቂነትና መሪነት የሚካሄድ ሲሆን ሥራውን በቅርብ ሆኖ እንዲያስፈጽም በግርማዊ ንጉሠ ነገሥት የተሾመው ባለአደራ ቦርድ ቀድሞ ያለው ሀብት ስለሚጠበቅበት ወደፊት የሚገኘው ስለሚደረጅበትና መታሰቢያ ቤቱን የሚጠብቀው ሥራ ስለሚስፋፋበት ሁኔታ ሁሉ የባለአደራው ቦርድ ፕሬዚዳንት በሆኑት በሊቀ ሊቃውንቱ ሰብሳቢነት በየጊዜው ጉባኤ እያደረገ በመነጋገርና ውሳኔ በመስጠት የተጣለበትን አደራ ይፈጽማል።

የመታሰቢያ ቤቱንም ድርጅት ሥራ የሚያስፈጽምና የሚያከናውን የባለ አደራውም ቦርድ የሚሰጠውን ትእዛዝና ውሳኔ ሁሉ በሥራ ላይ የሚያውል በአንድ በንብረቱ አስተዳዳሪ የሚመራ የባለ አደራውም ቦርድ ጽሕፈት ቤት ይገኛል።

እስካሁን ከተፈጸመውና ወደፊትም እንዲሠራ ከሚታቀደው ተግባር የሚጠበቀውን መልካም ፍሬ ለማፍራት የቸሩ እግዚአብሔር ፈቃድ እንዲሆን እንለምናለን።
